<?xml version="1.0" encoding="utf-8"?>
<usx version="2.0">
  <book code="MAT" style="id">- Kuna, San Blas - Bible -Panama 2014 (DBL -2014)</book>
  <para style="h">Mateo</para>
  <para style="toc1">Mateo-Gayaburba-Nued</para>
  <para style="toc2">Mateo</para>
  <para style="toc3">Mt</para>
  <para style="mt1">MATEO-GAYABURBA-NUED</para>
  <para style="mt2">MATEO</para>
  <para style="imt2">GEBE-SOGLENAID</para>
  <para style="imt">Garda-nug</para>
  <para style="ip">Mateo we-garda narmaksad. Mateo, Levíʼye bimarbalid. Mateo, Judío-dule gued, Jesús-sapingan-warambe-gakabogwad-wargwenadid. Judíoʼmar bilebalid, Israel-dulemarye. E-gayabardi bileged, Hebreo-dulemarye.</para>
  <para style="is">Mateo-Gardagi weyob sunmaklenaid</para>
  <para style="ip">Israel-dulemarga epenne Bab-Dummad sogsagusad, be-bendakegala, yoedse Dule-Wargwen an bega barmidagoye. We-dule, Griego-gayaba, Cristoʼye bileged, Hebreo-gayabardi, Mesíasʼye bileged. We-dulede, Bab-Dummad-Machid, Jesúsʼye-bimarbalid. Jesús we-napneggi gudigusgu, Judíoʼmar aku Jesús-daksa gusmalad, we, Bab-Dummad-Dule-Wargwen-Barmidagoed-Duleye.</para>
  <para style="ip">Jesús we-napneggi-gudigu, deun, Roma-dulemar bela yar-ganikid. A-ulale, Mateo Jesús-sapinga-gued-iduale, Roma-dummadga Judíoʼmargi-mani-gaedga arbadii gusad. Degine, Judíoʼmar-ibe mani-atursabalid-dule dabalid.</para>
  <para style="ip">Mateo, Bab-Dummad-Burba-Isligwaledba Judíoʼmarga garda narmaksad, ega sogega, Jesús Bab-Dummad-dule-wargwen-barmidagoye-sogsad-dule-sunnadye.</para>
  <para style="ip">Jesús Bab-Dummad-negdakmaidgi anmarga sunmaknonikid. Mateo anmarga soged, igi Jesús dulemar-isgued-ular, nakrusgi burgwisa, adi, dulemar Jesúsʼgi abonolemalagar. Mateo na e-uayagwar Jesús-sunmaksad itosad, degine, e-ibyagwar Jesús-ibmar-imaksad daksabalid.</para>
  <para style="ip">We-garda weyob ilemakar narmakar naid:</para>
  <para style="io">1. Jesucristo-e-dad-dummagan, degi, e-gwalulesad (1:1–2:23).</para>
  <para style="io2">1a. Jesucristo-e-dad-dummagan (1:1-17).</para>
  <para style="io2">1b. Jesucristo-bipigwaun-gudigusad (1:18–2:23).</para>
  <para style="io">2. Jesús gebe e-arbaed-onoded (3:1–4:11).</para>
  <para style="io2">2a. Diigi-dule-oged-Juan, Bab-Dummad-igargi sunmaksad (3:1-12).</para>
  <para style="io2">2b. Diigi-dule-oged-Juan, diigi Jesús-ogsad (3:13-17).</para>
  <para style="io2">2c. Jesús, nia-sailase wilubdaklesad (4:1-11).</para>
  <para style="io">3. Jesús ibmar-dakdisurmalad imaksad (4:12–13:58).</para>
  <para style="io2">3a. Jesús gannar Galilea-yargi e-arbaed-onoded (4:12-25).</para>
  <para style="io2">3b. Jesús yarbirgi dulemar odurdaksad (5:1–7:29).</para>
  <para style="io2">3c. Jesús ibmar-dakdisurmalad imaksad (8:1–9:38).</para>
  <para style="io2">3d. Jesús, e-sapin-dummaganga igar-uksad (10:1–11:1).</para>
  <para style="io2">3e. Jesús baigan ibmar imaksad (11:2–12:50).</para>
  <para style="io2">3f. Jesús Bab-negsemaidgi burbar sunmaksad (13:1-58).</para>
  <para style="io2">3g. Diigi-dule-oged-Juanʼye-nugad, burgwisad (14:1-12).</para>
  <para style="io">4. Jesús, neggwebur-baid-baidgi arbaed imaksad (14:13–20:34).</para>
  <para style="io2">4a. Jesús ibmar-dakdisulid baigan imaksad (14:13–17:27).</para>
  <para style="io2">4b. Dulemar-daed-igargi Jesús sunmaksad (18:1–20:34).</para>
  <para style="io">5. Jesús, Jerusalénʼgi napi gudigusad (21:1–23:39).</para>
  <para style="io">6. Jesús, napneg-bergudanikidgi sunmaksad (24:1–25:46).</para>
  <para style="io">7. Jesúsʼga oburgwileged-igar-mesisad (26:1–27:66).</para>
  <para style="io">8. Jesús gannar durgusad (28:1-20).</para>
  <para style="ip">Binsamardo, we-garda birga 37ʼgi narmakles-insaye.</para>
  <para style="ip">Be itogua.</para>
  <chapter number="1" style="c" />
  <para style="ms1">1. JESÚS-E-DAD-DUMMAGAN, DEGI, E-GWALULESAD</para>
  <para style="mr">(1:1–2:23)</para>
  <para style="ms2">1a. Jesucristo-e-dad-dummagan</para>
  <para style="mr">(1:1-17)</para>
  <para style="r">(Lucas 3:23-38)</para>
  <para style="p">
    <verse number="1" style="v" />Jesucristo e-dadgansiki ilekwaa-danikid-e-garda. Jesucristo, David-e-wagwad, degi, Abraham-e-wagwabalid.</para>
  <para style="q2">
    <verse number="2" style="v" />Abraham-machidi, Isaacʼye nugad,</para>
  <para style="q2">Isaac-machidi, Jacobʼye nugad,</para>
  <para style="q2">Jacob-machidi, Judáʼye nugad,</para>
  <para style="q2">degi, e-masmala-baigan.</para>
  <para style="q2">
    <verse number="3" style="v" />Judá-machidi, Faresʼye nugad,</para>
  <para style="q2">degi, e-machi-baiddi, Zaraʼye nugad.</para>
  <para style="q3">We-machi-warbogwad-e-nandi, Tamarʼye nugad.</para>
  <para style="q2">Fares-machidi, Esromʼye nugad,</para>
  <para style="q2">Esrom-machidi, Aramʼye nugad.</para>
  <para style="q2">
    <verse number="4" style="v" />Aram-machidi, Aminadabʼye nugad,</para>
  <para style="q2">Aminadab-machidi, Naasónʼye nugad,</para>
  <para style="q2">Naasón-machidi, Salmónʼye nugad.</para>
  <para style="q2">
    <verse number="5" style="v" />Salmónʼdi, Rahab-ebo Booz-baksad.</para>
  <para style="q2">Boozʼdi, Rut-ebo Obed-baksad.</para>
  <para style="q2">Obed-machidi, Isaíʼye nugad.</para>
  <para style="q2">
    <verse number="6" style="v" />Isaí-machidi, Rey-Davidʼye nugad,</para>
  <para style="q2">Rey-David-machidi, Salomónʼye nugad.</para>
  <para style="q3">Salomón-e-nandi Urías-e-omega-gusadid.</para>
  <para style="q2">
    <verse number="7" style="v" />Salomón-machidi, Roboamʼye nugad,</para>
  <para style="q2">Roboam-machidi, Abíasʼye nugad,</para>
  <para style="q2">Abías-machidi, Asaʼye nugad,</para>
  <para style="q2">
    <verse number="8" style="v" />Asa-machidi, Josafatʼye nugad,</para>
  <para style="q2">Josafat-machidi, Joramʼye nugad,</para>
  <para style="q2">Joram-machidi, Uzíasʼye nugad,</para>
  <para style="q2">
    <verse number="9" style="v" />Uzías-machidi, Jotamʼye nugad,</para>
  <para style="q2">Jotam-machidi, Acazʼye nugad,</para>
  <para style="q2">Acaz-machidi, Ezequíasʼye nugad,</para>
  <para style="q2">
    <verse number="10" style="v" />Ezequías-machidi, Manasésʼye nugad,</para>
  <para style="q2">Manasés-machidi, Amónʼye nugad,</para>
  <para style="q2">Amón-machidi, Josíasʼye nugad.</para>
  <para style="q3">
    <verse number="11" style="v" />Judíoʼmar Babiloniaʼse gales ebipilesmargu, Josías machimala-nikunonikid:</para>
  <para style="q2">Jeconías, degi, e-masmala-baigan.</para>
  <para style="q3">
    <verse number="12" style="v" />Judíoʼmar gales Babiloniaʼse ebipilesmalad-sorba,</para>
  <para style="q2">Jeconías, Babiloniaʼgi e-machi-Salatiel-baknonikid.</para>
  <para style="q2">Salatiel-machidi, Zorobabelʼye nugad.</para>
  <para style="q2">
    <verse number="13" style="v" />Zorobabel-machidi, Abiudʼye nugad,</para>
  <para style="q2">Abiud-machidi, Eliaquimʼye nugad,</para>
  <para style="q2">Eliaquim-machidi, Azorʼye nugad.</para>
  <para style="q2">
    <verse number="14" style="v" />Azor-machidi, Sadocʼye nugad,</para>
  <para style="q2">Sadoc-machidi, Aquimʼye nugad,</para>
  <para style="q2">Aquim-machidi, Eliudʼye nugad.</para>
  <para style="q2">
    <verse number="15" style="v" />Eliud-machidi, Eleazarʼye nugad,</para>
  <para style="q2">Eleazar-machidi, Matánʼye nugad,</para>
  <para style="q2">Matán-machidi, Jacobʼye nugad.</para>
  <para style="q2">
    <verse number="16" style="v" />Jacob-machidi Joséʼye nugad.</para>
  <para style="q2">José, María-e-suiga gusadid, geb agi Jesús gwalulesad.</para>
  <para style="q3">We-Jesús, Cristoʼye nugad.</para>
  <para style="p">
    <verse number="17" style="v" />Degisoggu, Jesús-e-dadgan, Abraham-akar, Davidʼse, e-ambe-gakabake (14) gued.</para>
  <para style="p">Degi, David-akar, Judíoʼmar gales Babiloniaʼse-ebipilesmaladse, Jesús-e-dadgan e-ambe-gakabakebalid (14).</para>
  <para style="p">Degi, Judíoʼmar gales Babiloniaʼse ebipilesmalad-akar, Cristoʼse, Jesús-e-dadgan e-ambe-gakabakebalid (14).</para>
  <para style="ms2">1b. Jesucristo-bipigwaun-gudigusad</para>
  <para style="mr">(1:18–2:23)</para>
  <para style="r">(Lucas 2:1-7)</para>
  <para style="p">
    <verse number="18" style="v" />Jesucristo weyob gwalulesad: María, Jesús-e-nan, deun José-ebo igar nabosmalad na nikumaloye. Nikued-idu, María daklealid, Bab-Dummad-Burba-Isligwaled-egi-ataksadba bato gurgin-nika gudii. <verse number="19" style="v" />María-e-sui-José, dule-gwage-nuedsoggu, yapa-María-obingegsaedba arbakee mete-sokalinad.</para>
  <para style="p">
    <verse number="20" style="v" />Ar José degi-binsadii, gabgi Bab-Dummad-e-baliwitur ese nonikid, ega sognonikid: “David-wagwa-José, mer be dobgu. María be-omega-guega be abingae. Ar María-bonigwar be dakedi, Bab-Dummad-Burba-Isligwaled-sogedba deyob gusad. <verse number="21" style="v" />María, machi-wargwen nikuoed, Jesúsʼye be onugsaoed, ar ade, isguedgi e-neggwebur abonogoed.”</para>
  <para style="p">
    <verse number="22" style="v" />Weyob bela ibmar-gusadi, deyob gusad, adi, Bab-Dummad na e-gayaburba-barsogedba ibmar-sogsadba guegar, deun sogsagusgu:</para>
  <para style="q1">
    <verse number="23" style="v" />“Emi be dake, yagwa-wargwen gurgin-nika guoed, goe nikunonikoed.</para>
  <para style="q2">Emanuelʼye onugsaoed.”</para>
  <para style="qr">Isaías 7:14</para>
  <para style="q3">Emanuel sogleged, “Bab-Dummad anmarba gudiiye.”</para>
  <para style="p">
    <verse number="24" style="v" />José gabdakmai ataksagu, ar igi Bab-Dummad-e-baliwitur ega sogsa, deyob imaksad. José, María-nikunonisunnad. <verse number="25" style="v" />Degi-inigwele, amba Maríaʼse gochasurgweled. José, María-machi-gebe-nikusad-sorba geb Maríaʼse gochad. Machigwa-gwalulesadi, Jesúsʼye onugsasad.</para>
  <chapter number="2" style="c" />
  <para style="s1">Girmar-dad-nakwe-dorgan Jesúsʼse ataknonimalad</para>
  <para style="p">
    <verse number="1" style="v" />Jesús Judea-yalagi Belén-neggweburgi gwalulesgu, deun Rey-Herodes-negdakmaidgi, girmar-dad-nakwe-dorgan-ibmar-nue-wisimalad Jerusalénʼse nonimalad, <verse number="2" style="v" />sognonimalad:</para>
  <para style="p">—¿Bia Judíoʼmar-E-Rey-gwalulesad mai? Ar ade, anmar dad-nakwedba e-niisgwa daksamalad. Anmar e-nug-odummogega ese danimalad.</para>
  <para style="p">
    <verse number="3" style="v" />Rey-Herodes degi-soge-itoargu, surbinsa itonaded, degi, bela Jerusalénʼgi-bukmalad eba surbinsa itonadmarmogad. <verse number="4" style="v" />Herodes, bela dule-irwa-Bab-Dummadse-gormalad-e-dummaganse, degi, Garda-Narmaked-Dulemarse-gochagu, amarse egichialid, bia Cristo gwalulegoye.</para>
  <para style="p">
    <verse number="5" style="v" />Amar, abin-imakdemalad:</para>
  <para style="p">—Cristo Judea-yalagi Belén-neggweburgi gwalulegoed. Ar deyob Bab-Dummad-gayaburba-barsoged-narmakar-maid sognaid:</para>
  <para style="q1">
    <verse number="6" style="v" />“Be, Belén-neggwebur, Judea-yalagi-siid,</para>
  <para style="q2">be baisur-dakle-inigwele, ar neggwebur-baiganba be bur nue nug nikad.</para>
  <para style="q1">Ar ade, begi dule-neggwebur-seoed nodagoed,</para>
  <para style="q2">adi, an-dulemar-Israel-akwegar.”</para>
  <para style="qr">Miqueas 5:2</para>
  <para style="p">
    <verse number="7" style="v" />Degi, Herodes, girmar-dad-nakwe-dorganse arbakee gochagua, ese nue-egichialid, emarde sana nue-niisgwa daksamarye. Herodesʼga-sogsamargu, <verse number="8" style="v" />Herodes Belén-neggweburse amar-barminai gualid. Amarga sogded:</para>
  <para style="p">—Weba Belén-neggweburse be namar, nue be mimmi-amimalo. Ar be amismalale, an-owisononiko, adi, an ese namogagar, an e-nug odummonamogagar.</para>
  <para style="p">
    <verse number="9" style="v" />Girmar-dad-nakwe-dorgan, degi-ega Rey-Herodes-soge-itosmargu, nadmarsunnad. Amar dad-nakwedba-niisgwa-daksamalad, a-niisgwa e-idu-nadapi gualid. Geb mosmargu, bia-mimmi-mai, agi niisgwa bogi nagunonikid. <verse number="10" style="v" />Girmar-dad-nakwe-dorgan niisgwa-daksamargu, bela nue-weligwar itosmalad.</para>
  <para style="p">
    <verse number="11" style="v" />Girmar-dad-nakwe-dorgan, negyaba-dogdemargu, mimmi e-nan-María-walik-gudii dakdapmalad, degi, mimmi-e-nug-odummomalaga yokorgi-sindigar sigidmalad. Degine, girmar-dad-nakwe-dorgan mimmiga ibmar-nuegan-ukmalaga e-ulu egadmalad. Ega we-ibmarmar uksamalad: Olo, ibmar-wawadik-yapanned, degine, sapi-gunnugiid-wawadikmalad-mirraʼye-nugad.</para>
  <para style="p">
    <verse number="12" style="v" />Bab-Dummad, gabgi girmar-dad-nakwe-dorgan owisosad, melle gannar Herodesʼse bar namaloye. Degisoggu, girmar-dad-nakwe-dorgan igar-baidba e-neggweburse nadmalad.<figure style="fig" desc="Wisemen go to Bethlehem" file="CN01629b.tif" size="col" loc="" copy="" ref="">Girmar-dad-nakwed-dorgan-ibmar-nue-wisimalad e-niisgwa daksamalad. (Mateo 2:9-10) </figure></para>
  <para style="s1">Herodes goe-susmar-oburgwisad</para>
  <para style="p">
    <verse number="13" style="v" />Ar girmar-dad-nakwe-dorgan-naded-sorba, agi, Bab-Dummad-e-baliwitur gabgi Joséʼse nonikid, ega sognonikid: “Be gwisgu, mimmi be sue, e-nan be sue, Egiptoʼse be wakinmar. An-bega-sogedse be weba gudigumalo. Ar ade, Herodes mimmi-oburgwega mimmi-amidagoed.”</para>
  <para style="p">
    <verse number="14" style="v" />José atakargu, mimmi, degi, e-nanbo, yog sear imaksad. A-mutikidba Egiptoʼse ega wakitesunnad. <verse number="15" style="v" />Agi Herodes-burgwisadse gudigusmalad. Bab-Dummad-ibmar-sogsadba-guegala, deyob gusad. Deun Bab-Dummad-gayaburba-barsoged sogsagusgu:</para>
  <para style="q1">“Egipto-yar-akale, an-machise an gochagusad.”</para>
  <para style="qr">Oseas 11:1</para>
  <para style="p">
    <verse number="16" style="v" />Herodes dakdegu, girmar-dada-nakwe-dorgan e-yar-daksa, nue sae-itoded. Degisoggu, a-ulale, bela Belén-neggweburgi, degi, neggwebur-dikarbarmalad machimala-birgabo-akuar-nikmalad-oburgoye igar uksasunnad. Ar ade, Herodes nue-itosad, mimmi birgabosaar nikargebye.</para>
  <para style="p">
    <verse number="17" style="v" />Herodes mimmigan-oburgwisad. Ar igi Bab-Dummad-gayaburba-barsoged-Jeremías sogsa-gusa, deyob gusad. Deun sogsagusgu:</para>
  <para style="q1">
    <verse number="18" style="v" />“Dulemar Ramáʼgi binnasuli-oimake itoleged,</para>
  <para style="q2">dulemar ise-boale, degi, nunmakedba-bukib-binsae itoleged.</para>
  <para style="q1">Wede Raquel, e-mimmiganga bonaid,</para>
  <para style="q2">dule-e-gwage-gadi-gadi-imaked abesulid,</para>
  <para style="q2">e-mimmigana bela ei girgusad.”</para>
  <para style="qr">Jeremías 31:15</para>
  <para style="p">
    <verse number="19" style="v" />Herodes-burgwisad-sorba, Bab-Dummad-baliwitur-wargwen, Egiptoʼgi Joséʼse gabgi nonikid, <verse number="20" style="v" />ega sognonikid: “Be gwisgu, mimmi, e-nanbo be sede. Israel-yalase be nae, ar dulemar-mimmi-oburgwebi-gusmaladi bato bela burgwismalad.”</para>
  <para style="p">
    <verse number="21" style="v" />Geb degi, José gwisgussunnad. Geb mimmi, e-nanbo sessunnad, agi geb Israel-yalase nonikid. <verse number="22" style="v" />Ar José itoargu, Arquelao Judea-yalagi e-bab-Herodes-sorba negdakmaiye, ase dobe naegualid. Ar gabgi Bab-Dummad-ega-sogsadba José, Galilea-yarse nadsunnad.</para>
  <para style="p">
    <verse number="23" style="v" />José Galilea-yarse nonigua, neggwebur-Nazaretʼye-nugadse megnonikid, adi, Bab-Dummad-gayaburba-barsogmalad-sogsamaladba guega, deun sogsamargu: “Nazaretʼginedye bilegoye.”</para>
  <chapter number="3" style="c" />
  <para style="ms1">2. JESÚS GEBE E-ARBAED-ONODED</para>
  <para style="mr">(3:1–4:11)</para>
  <para style="ms2">2a. Diigi-dule-oged-Juan, Bab-Dummad-igargi sunmaksad</para>
  <para style="mr">(3:1-12)</para>
  <para style="s1">Juan dulemarga sunmaksad</para>
  <para style="r">(Marcos 1:1-8; Lucas 3:1-9, 15-17; Juan 1:19-28)</para>
  <para style="p">
    <verse number="1" style="v" />Deun a-ibagangi, Diigi-dule-oged-Juan Bab-Dummad-igargi Judea-yargi, nega-dulesulidganba sunmaknonikid. <verse number="2" style="v" />Weyob sognonikid: “Be-isguedga na be ulubgi bukib-binsamar, be-daed be ogwamarsun, ar Bab-Dummad-e-negdakmaid bemar-mosad.”</para>
  <para style="p">
    <verse number="3" style="v" />Ar Bab-Dummad-gayaburba-barsoged-Isaías, deun weyob Juanʼnik sogsagusgu:</para>
  <para style="q1">“Dule-wargwen nega-dulesulidganba binnasur sunmaknonikoed, dulemarga sognonikoed:</para>
  <para style="q2">‘Dule-Dummad-idu igar mayemar, igar swilidik mesmar.’ ”</para>
  <para style="qr">Isaías 40:3</para>
  <para style="p">
    <verse number="4" style="v" />We-dule, Diigi-dule-oged-Juan, moli-yargan-mureged-e-absar na e-morga imakdii gualid, degi, e-molidubga moli-uka imakdii guarbalid. Geb ses-nabir-gulleged, degi, achanis, e-masga imakdii gusbalid.</para>
  <para style="p">
    <verse number="5" style="v" />Jerusalénʼginmalad, bela Judea-yalaganbarmalad, degi, Jordán-diwar-dikarba-dulemar-bukmalad, Juanʼse duurmaknonimalad. <verse number="6" style="v" />E-isgudiid na dukin-dukin barsognanai guarmalad. Geb Juan Bab-Dummad-diigi-ogleged-igar Jordán-diwargi imaknai gualid.</para>
  <para style="p">
    <verse number="7" style="v" />Juan dakalid, Fariseo-sordamar, degi, Saduceo-sordamar, bukidar ese Bab-Dummad-diigi-ogleged-igar imakdaniki, amarga sogded: “¡Ar bemar naibe-bulegan-e-mimmiganyob gumalad! ¿Ar doa bega sogsamala, bemar Bab-Dummad-nue-urwedanikoedgi sunna be wakinmaloye? <verse number="8" style="v" />Degisoggu, be-isguedga na be bukib-binsasmaladba-nue-gwagsamaladi, be-daedgi na be oyomarsun.</para>
  <para style="p">
    <verse number="9" style="v" />”Mer unnila na be sogmalo: ‘Anmar Abraham-wagan gumarye.’ Ar an bemarga soged: ‘Ar Bab-Dummad sunna we-akwamar Abraham-e-waganga imaked.’</para>
  <para style="p">
    <verse number="10" style="v" />”Deginbali, ar bato akan guar sapi-maligi yoid. Degisoggu, sapi nue-sanmaksulile, a-sapi ogumaklegega siklegoed, soogi melledoed.</para>
  <para style="p">
    <verse number="11" style="v" />”Ar andi Bab-Dummad-diigi-ogleged-igar-imakedi, unnila bemar isgusmaladgi-bukib-binsaed-oyogegalad. Ar dule-an-sorba-danikiddi, anba bur dule-dummadsoggu, e-sapatse-bakar, geg an ega seed. Ar we-dule, Bab-Dummad-Burba-Isligwaledgi, degi, soogi be-ognonikoed.</para>
  <para style="p">
    <verse number="12" style="v" />”Dule-an-sorba-danikidi, igi-dule burwa-abin oros-uka-miega bigbi guagwar-ganiki, deyob we-dule bigbi-gani gwichid. Geb trigo-gwagdi suoed, e-ukadi soogi ogumakoed. Ar we-soode, geg soo ginnedid.”</para>
  <para style="ms2">2b. Diigi-dule-oged-Juan, diigi Jesús-ogsad</para>
  <para style="mr">(3:13–3:17)</para>
  <para style="r">(Marcos 1:9-11; Lucas 3:21-22)</para>
  <para style="p">
    <verse number="13" style="v" />Degi, Jesús, Galilea-akale, Jordán-diwarse nonikid, adi, Juan diigi e-ogegar. <verse number="14" style="v" />Ar Juanʼdi Jesúsʼga sokalinad, an diigi be-ogosurye. Ega weyob sognai gualid:</para>
  <para style="p">—Ar be bur, Bab-Dummad-diigi-ogleged-igargi be an-ogedinad. Ar be bur anba dummadid. ¿Degite, be anse danide?</para>
  <para style="p">
    <verse number="15" style="v" />Jesús abin-sogded:</para>
  <para style="p">—Ar emigindi, anmar deyob saergebed, igar-maidba anmar imakergebed.</para>
  <para style="p">Degisoggu, Juan Bab-Dummad-diigi-ogleged-igargi Jesús-ogsasunnad. <verse number="16" style="v" />Ar Jesús Bab-Dummad-diigi-ogleged-igar-imaksad-sorba, diwargi-gwichi nakwiarsunnad. Geb agi nibneg ega argaded, degi, Jesús, Bab-Dummad-Burba-Isligwaled nuuyobi egi aidedani daksad. <verse number="17" style="v" />Geb degi nibneg-akar gayaburba gollalid, sogded: “We, An-Machi-sabed-sunnad gued, weba weligwar an itoged.”</para>
  <chapter number="4" style="c" />
  <para style="ms2">2c. Jesús, nia-sailase wilubdaklesad</para>
  <para style="mr">(4:1-11)</para>
  <para style="r">(Marcos 1:12-13; Lucas 4:1-13)</para>
  <para style="p">
    <verse number="1" style="v" />Juan Bab-Dummad-diigi-ogleged-igargi Jesús-ogsad-sorbali, Bab-Dummad-Burba-Isligwaled, Jesús nia-sailase-wilubdaklegega, nega-dulesulidganba Jesús-sessunnad.</para>
  <para style="p">
    <verse number="2" style="v" />Jesús Bab-Dummadse-golegala, iba-dulabogus (40) mutikidba, degi, ibginedba mas-gunsuli gudii gusad. A-sorba, ukur itoalid. <verse number="3" style="v" />Degi, nia-saila-emar-wilubdaked ese nonikid, ega sognonikid:</para>
  <para style="p">—Ar be Bab-Dummad-Machi-sunnadiile, we-akwamarga be soge: ‘Maduga be binyeye.’</para>
  <para style="p">
    <verse number="4" style="v" />Jesús, nia-saila-abin sogded:</para>
  <para style="p">—Noar be soged. Ar Bab-Dummad-Gardagi narmakar maid:</para>
  <para style="q1">‘Dule maduginbi dula-gudii guosulid,</para>
  <para style="q2">bela Bab-Dummad-gayaburba-itogedgi dula gudigubaloed.’</para>
  <para style="qr">Deuteronomio 8:3</para>
  <para style="p">
    <verse number="5" style="v" />Geb degi, nia-saila Jerusalén-neggwebur-islidikidse Jesús-sesad. Agi Bab-Dummadse-goled-neg-uas-birgi ogwisdapgu, <verse number="6" style="v" />Jesúsʼga sogded:</para>
  <para style="p">—Ar be Bab-Dummad-Machi-sunnadiile, be napase ichomakdo. Ar Bab-Dummad-Gardagi narmakar maid:</para>
  <para style="q1">‘Na e-baliwiturmar bega barmidagoed,</para>
  <para style="q2">e-argangi be-gamalagar,</para>
  <para style="q2">adi, melle be akwagi gowarmakegar.’</para>
  <para style="qr">Salmo 91:11-12</para>
  <para style="p">
    <verse number="7" style="v" />Jesús, nia-saila-abin sogded:</para>
  <para style="p">—Nabir be sogendo. Ar Bab-Dummad-Gardagi narmakar maibalid:</para>
  <para style="q1">‘Melle Bab-Dummad-be-Dummad, be wilubdako.’</para>
  <para style="qr">Deuteronomio 6:16</para>
  <para style="p">
    <verse number="8" style="v" />Geb degi gannar nia-saila yar-matusulidse Jesús-sesbalid. Agi belagwable napa-naid, degi, e-gangumalad ese oyosgu, <verse number="9" style="v" />Jesúsʼga sogded:</para>
  <para style="p">—An-nug-odummogega be sindigar an-asabin sigele, geb we-ibmar belagwapa an bega ukoed.</para>
  <para style="p">
    <verse number="10" style="v" />Geb degi, Jesús, abin-sogded:</para>
  <para style="p">—Nia-saila-Satanás, be angi bangu. Ar Bab-Dummad-Gardagi narmakar maid:</para>
  <para style="q1">‘Bab-Dummad-be-Dummad-e-nug be odummodii nanao.</para>
  <para style="q2">Unnila agarbi be ibmar imako.’</para>
  <para style="qr">Deuteronomio 6:13</para>
  <para style="p">
    <verse number="11" style="v" />Geb degi, nia-saila Jesúsʼgi bangussunnad. A-sorba, baliwiturmar Jesúsʼse nonikid, ega ibmar imaknonimalad.</para>
  <para style="ms1">3. JESÚS IBMAR-DAKDISURMALAD IMAKSAD</para>
  <para style="mr">(4:12–13:58)</para>
  <para style="ms2">3a. Jesús gannar Galilea-yargi e-arbaed-onoded</para>
  <para style="mr">(4:12-25)</para>
  <para style="s1">Jesús e-arbaedgi onoded</para>
  <para style="r">(Marcos 1:14-15; Lucas 4:14-15)</para>
  <para style="p">
    <verse number="12" style="v" />Jesús itoargu, Diigi-dule-oged-Juan esgaryagi mellesiiye, Jesús gannar Galilea-yarse nonikid. <verse number="13" style="v" />Nazaret-neggweburgi-maid bangudgu, Capernaúm-neggweburgi megnonikid. We-neggwebur, Zabulón-yar-naidgi, degi, Neftalí-yar-naidgi mata-dummad-naid-walik siid. <verse number="14" style="v" />Ar epenne Bab-Dummad-gayaburba-barsoged-Isaías-sogsagusadba-guegala, deyob gunonikid. Deun sogsagusgu:</para>
  <para style="q1">
    <verse number="15" style="v" />“Zabulón-yala, degi, Neftalí-yala,</para>
  <para style="q1">mata-dummad-naidsik,</para>
  <para style="q1">Jordán-diwar-obakar-bukmalad,</para>
  <para style="q1">Galilea-dolad, Judíoʼsurmalad.</para>
  <para style="q1">
    <verse number="16" style="v" />Dulemar-negsichidgi-gudigusmaladi,</para>
  <para style="q1">neg-meegwad daksamalad.</para>
  <para style="q2">Negsichidgi-bukwagusmaladga,</para>
  <para style="q2">neg mee gunonikid.”</para>
  <para style="qr">Isaías 9:1-2</para>
  <para style="p">
    <verse number="17" style="v" />Degi, agi Jesús Bab-Dummad-gayaburbagi sunmakarsunnad. Weyob sogded: “Ar Bab-Dummad-e-negdakmaid bemarse warmaksad. Degisoggu, be-isgudiidga na be bukib binsamar. Be-daed na be ogwamar.”</para>
  <para style="s1">Jesús ua-gamalad-warbakegwadse gochad</para>
  <para style="r">(Marcos 1:16-20; Lucas 5:1-11)</para>
  <para style="p">
    <verse number="18" style="v" />Jesús Galilea-mata-dummad-gakaba nadapgu, dule e-urba-ebo mata-dummadgi saki-minai dakalid. Gwensak Simónʼye nugad. A-dule, Pedroʼye nugbalid. E-urbadi, Andrésʼye nugad. Amarde gusgu ua-gaedgi arbamaladid. <verse number="19" style="v" />Jesús amarga sogded:</para>
  <para style="p">—Anba be dagmar. Igi bemar ua-gae, deyobi, dulemar-anba-nagumalaga, dulemar-gaega an be-imakmaloed.</para>
  <para style="p">
    <verse number="20" style="v" />Simón, degi, Andrés, e-saki abga yog-indakar imaksamalad, Jesúsʼba yog-naar imaksamalad.</para>
  <para style="p">
    <verse number="21" style="v" />Jesús sikwas nadbargu, Jacobo, e-urba-Juanʼbo, urgi e-bab-Zebedeoʼmala saki-matumakbukwa dakdapid. Jesús, eba-dagega, e-sapinganga-guega, amar-ebogwadse gochamogad. <verse number="22" style="v" />Amar, Jesúsʼba-naegala, yog ur-mete, degi, e-bab-Zebedeo-mete nadmalad.</para>
  <para style="s1">Jesús dulemar-bukidar-nudaksad</para>
  <para style="r">(Lucas 6:17-19)</para>
  <para style="p">
    <verse number="23" style="v" />Jesús bela Galilea-yargi, Judíoʼmar-onmakedneggi dulemar-odurdakdii gusad, Bab-Dummad-e-negdakmaid-gayaburba-nuedgi sunmakdii gusad. Degine, bela dule-uellemalad, degi, galagwensuli ibmar-nunmak-itomalad-nudakdii gusad.</para>
  <para style="p">
    <verse number="24" style="v" />Jesús dulemar-nudakdiidba, bela Siria-yalase e-nug dunguded. A-ular, dulemar bela ibmar-naibi-itodimalad, galagwensuli-gegudimalad, abagan-nunmakdimalad, niasamalad, suu-itodimalad, abagan-burgwarmalad, Jesúsʼse senonimalad. Bela Jesús amar-nudaksad.</para>
  <para style="p">
    <verse number="25" style="v" />Dule-bukidar Jesúsʼba duurmaknadap gusmalad:</para>
  <para style="q2">Galilea-dorgan,</para>
  <para style="q2">Neggwebur-Gwaambe-bukmaladginmalad (10),</para>
  <para style="q2">Jerusalénʼginmalad,</para>
  <para style="q2">Judeaʼginmalad,</para>
  <para style="q2">degi, Jordán-diwar-obakarmalad,</para>
  <para style="q3">amar Jesúsʼba duurmaknadap gusmalad.</para>
  <chapter number="5" style="c" />
  <para style="ms2">3b. Jesús yarbirgi dulemar odurdaksad</para>
  <para style="mr">(5:1–7:29)</para>
  <para style="s1">Jesús Dulegi-bur-nued-binsalegedgi sunmaksad</para>
  <para style="r">(Lucas 6:20-23)</para>
  <para style="p">
    <verse number="1" style="v" />Jesús dulemar-bukidar ese duurmakdani-dakdegu, yar-birse nakwisad. Agi sigisgu, e-sapingan ese nonimalad. <verse number="2" style="v" />Degi, Jesús dulemar-odurdakdegu, sogded:</para>
  <para style="q1">
    <verse number="3" style="v" />“Dulemar bela-belad Bab-Dummad-abedidimaladi, amargi nued binsalesad.</para>
  <para style="q2">Ar ade, Bab-Dummad-e-negdakmaid amargadid.</para>
  <para style="q1">
    <verse number="4" style="v" />Dulemar-bodidimalad, amargi nued binsalesad.</para>
  <para style="q2">Ar amar-bodidimaladi, bar bukib-binsasuli guoed.</para>
  <para style="q1">
    <verse number="5" style="v" />Dulemar-na-san-dummarba-imaksurmalad, amargi nued binsalesad.</para>
  <para style="q2">Ar amar we-napneg-naid egadga guoed.</para>
  <para style="q1">
    <verse number="6" style="v" />Dulemar igar-napiragwadbina mas-gunbiedyob-itodimalad, degi, igar-napiragwadbina uku-uku-itodimalad, amargi nued binsalesad.</para>
  <para style="q2">Ar Bab-Dummad, amar nabir igar-innikigwad-imaked imakoed.</para>
  <para style="q1">
    <verse number="7" style="v" />Dulemar-nue-wile-emar-daked, amargi nued binsalesad.</para>
  <para style="q2">Ar amar wile daklemogoed.</para>
  <para style="q1">
    <verse number="8" style="v" />Dulemar-gwage-swilidikmalad, amargi nued binsalesad.</para>
  <para style="q2">Ar amar Bab-Dummad-dakmaloed.</para>
  <para style="q1">
    <verse number="9" style="v" />Dulemar emar-gwage-bogidik-imakmalad, amargi nued binsalesad.</para>
  <para style="q2">Ar amar Bab-Dummad-mimmiganye bilenonimaloed.</para>
  <para style="q1">
    <verse number="10" style="v" />Dulemar igar-innikigwadbina baregilledimalad, amargi nued binsalesad.</para>
  <para style="q2">Ar ade, Bab-Dummad-e-negdakmaid amargadid.</para>
  <para style="p">
    <verse number="11" style="v" />”Dulemar an-nug-ular be-ichoarmalar, be-bareginnarmalar, degi, galagwensuli binsa gakansaar begi sunmakarmalar, bemargi nued binsalesad. <verse number="12" style="v" />Bemar yeer itomar, wergumar, ar nibneggi bemarga ibmar-uklegoed dummarbad. Ar ayobi, Bab-Dummad-gayaburba-barsogmalad epenne bemar-idu baregillesmarmogad.”<figure style="fig" desc="Sermon on the Mount" file="CN01700B.TIF" size="col" loc="" copy="" ref="">Jesús yarbirgi Bab-Dummad-negdakmaidgi dulemar-odurdakded. (Mateo 5:1) </figure></para>
  <para style="s1">Bemar baluyob gumalad</para>
  <para style="r">(Marcos 9:50; Lucas 14:34-35)</para>
  <para style="p">
    <verse number="13" style="v" />Jesús sogdebalid: “Bemar we-napneggi baluyob gumalad. Ar balu e-gagbid-surgudele, ¿igi bar balu-balu guosunna? Geg bar ibnuedga gued. Unnila, igargi-milegega gued, dulemar-egi-annaega gued.”</para>
  <para style="s1">Bemar gwallu-meegwadyob gumalad</para>
  <para style="p">
    <verse number="14" style="v" />Jesús sogdebalid: “Bemar we-napneggi gwallu-meegwadga gumalad. Ar neggwebur-gwagwen yar-birgi siile, geg we-neggwebur dukued. <verse number="15" style="v" />Degine, gwallu, ulu-urba-sigega ogalesulid. Gwallu, e-siged-birgi-sigega ogaleged, adi, bela dulemar-neg-yagi-bukmaladga neg-mee saegar. <verse number="16" style="v" />Debayobi, gwallu gaeyobi, bemar dulemar-asabin damarmogo, adi, dule-baigan be-ibmar-nuegan-imakdiid dakmalagar, degine, be-Bab-Dummad-nibneggi-maid-e-nug ogannomalagar.”</para>
  <para style="s1">Jesús, Moisés-Igar-Mesisadba-daega nonikid</para>
  <para style="p">
    <verse number="17" style="v" />Jesús sogdebalid: “Mer be binsamalo, an Moisés-Igar-Mesisad-osulolega noniye. An Bab-Dummad-gayaburba-barsogmalad-igar-mesisad-osulogegarbardibeye. Suli, an aga nonisulid. An nonikidi, a-igar gatik bur-nue-odulogega an nonikid.</para>
  <para style="p">
    <verse number="18" style="v" />”Ar napira an bemarga soged, we-napneg-naid-bergued-idu, degi, nibneg-naid-bergued-idu, Moisés-Igar-Narmakar-Naid e-bichugwad-bur-bipigwad gwen bipisaar wis ogwalegosulid. Ar bela narmakar-naidba guedsegad. <verse number="19" style="v" />Degisoggu, ar doa-dule we-Igar-Maidgi wis bipisaar egi gwatirisale, degine, ar deyob dulemar-odurdakele, a-dule, dule-bipigwadye Bab-Dummad-e-negdakmaidgi bilegoed. Ar dule bela Moisés-Igar-Maidba daele, degine, ar deyob dulemar-odurdakbalile, we-dule, dule-dummadye Bab-Dummad-e-negdakmaidgi bilemogoed.</para>
  <para style="p">
    <verse number="20" style="v" />”Ar napira an bemarga soged, bemar-igar-napiragwad-imaked, Garda-Narmaked-Dulemarba, degi, Fariseoʼmarba bur nuedsulile, Bab-Dummad-e-negdakmaidse bemar gwen dogosurmalad.”</para>
  <para style="s1">Jesús urwed-igargi sunmaksad</para>
  <para style="r">(Lucas 12:57-59)</para>
  <para style="p">
    <verse number="21" style="v" />Degi, Jesús sogdebalid: “Be itosmalad, epenne igi serganga soglesgusa:</para>
  <para style="q1">‘Melle be dule-oburgo.’</para>
  <para style="qr">Éxodo 20:13</para>
  <para style="q1">‘Ar dule-wargwen dule-oburgwisale,</para>
  <para style="q2">a-dulega odurdakleged-igar ega megnonikoed.’</para>
  <para style="qr">Éxodo 21:12</para>
  <para style="p">
    <verse number="22" style="v" />”Ar andi an bemarga soged, ar dule-wargwen binsarsunna-sae-itoge e-gwenadse urwedibe, a-dulega igar-itoleged megoed. Ar doa-dule e-gwenadga sogdibe, ‘Be gegegwa an be-dakye,’ a-dulega Judío-dummagan ega igar-amiega igar-itogoed. Ar doa-dule e-gwenadga sogdibe, ‘Be akargubi an be-dakye,’ a-dule soo-sailase odurdakleged bur-nabirid.</para>
  <para style="p">
    <verse number="23" style="v" />”Degisoggu, Bab-Dummadga be ibmar-uksokalid e-ukleged-ailase be sedanikir, agi be be-gwenad-begi-gwatirisad be ebinsaalile, <verse number="24" style="v" />be ibmar-Bab-Dummadga-uksokalid, e-ukleged-ailagi be obes imako, be-gwenadbo be igar nabonagwer. Geb degi, a-sorba, gannar be dagoed, be Bab-Dummadga-ibmar-uksokalid geb be ukoed.</para>
  <para style="p">
    <verse number="25" style="v" />”Dule-bebo-igar-gwatirnaidbo amba-igarba-nadapidgi gwae ebo be igar naboge. Ar degi be imaksulile, abakalegi dule igar-naboged-dummadga be-ukalile, degi, a-dulemoga, suar-ibedga be-ukarmogale. Ar degiile, a esgaryagi be-metoed. <verse number="26" style="v" />Napira an bega soged, be esgaryagi mellesiidi, be noosurguoed. Bela begi-mani-galesad be bennukedsegad.”</para>
  <para style="s1">Jesús abirgunagwarsuli-nanamalad-igargi sunmaksad</para>
  <para style="p">
    <verse number="27" style="v" />Jesús sogdebalid: “Ar be itosmalad, igi serganga soglesa:</para>
  <para style="q1">‘Melle be be-abirginsulid-ebo galagwensuli nanao.’</para>
  <para style="qr">Éxodo 20:14</para>
  <para style="p">
    <verse number="28" style="v" />”Ar andi an soged: Ar dule-wargwen e-ulubgi sunnasur ome-wargwengi binsasale, bato we-dule na abirgunagwarsuli negsichigi omegi yolesdo. <verse number="29" style="v" />Degisoggu, be-ibya-nuedsikid, be-gwage-ichogega be-imakdibe, bur be onodo, bikiin be metedo. Ar bur be-san bela soo-sailagi mellegedba bur nabirsursi, unnila be-sangi-akanaid-gwensak bei yoggued. <verse number="30" style="v" />Ar be-argan-nued be-gwage-ichogega be-imakdibe, bur be sikdo, bikiin be metedo. Ar bur be-san bela soo-sailagi mellegedba bur nabirsursi, unnila be-sangi-akanaid-gwensak bei yoggued.”</para>
  <para style="s1">Jesús ome-meted-igargi sunmaksad</para>
  <para style="r">(Mateo 19:1-12; Marcos 10:1-12; Lucas 16:18)</para>
  <para style="p">
    <verse number="31" style="v" />Jesús sogdebalid: “Bemar itosmalad, igi epenne bemar-serganga soglesbali:</para>
  <para style="q1">‘Ar dule-wargwen ome-metele, omega ome-meted-garda ukoed.’</para>
  <para style="qr">Deuteronomio 24:1</para>
  <para style="p">
    <verse number="32" style="v" />”Ar andi an soged: Ar dule-wargwen unnila e-ome e-dikarba nosarbi sunna ome-meted. Ar degisulile, ome-meted-igar ega gwen maisulid. Ar dule ome-metele, degiir ome negsichigi-yolegega imako-itole, degine, dule ome-melleded-nikusale, a-dule ome-dikarba negsichigi yoledimodo.”</para>
  <para style="s1">Ise-sogar-sogleged-igar</para>
  <para style="p">
    <verse number="33" style="v" />Jesús sogdebalid: “Degine, bemar itosbalid, igi epenne bemar-serganga soglesbali:</para>
  <para style="q1">‘Be ibmar-ise-sogar-sogsadi, be imako,</para>
  <para style="q2">mer be imaksuli guo.</para>
  <para style="q1">Ar Bab-Dummad-asabin be ibmar-imakoye-sogsadi,</para>
  <para style="q2">imakedse be sao.’</para>
  <para style="qr">Levítico 19:12; Números 30:2; Deuteronomio 23:21</para>
  <para style="p">
    <verse number="34" style="v" />”Ar andi an soged: Mer bipisaagwale ibmar-nug-gaale be ise-sogar sogo, an napira imakoye. Mer be ise-sogar sogbalo: We-nibneg-naid-ular an sogye, ar ade, nibneg Bab-Dummad-siged-ologanad.</para>
  <para style="p">
    <verse number="35" style="v" />”Mer be ise-sogar sogbalo, we-napneg-naid-ular napira an sogye an imakoye, ar ade, napneg Bab-Dummad-e-nag-onakwed-ganad. Mer be ise-sogar sogbalo, Jerusalén-neggwebur-ular an napira sogye an imakoye, ar ade, Jerusalén Rey-Dummad-e-neggwebur gued. <verse number="36" style="v" />Degine, mer be-sanse-bakar, egi be ise-sogar sogo, an-san-ular an napira ibmar imakoye, ar be-sailagiabela geg be gagwensaagwar sipuu imaked, geg sichii imakbalid.</para>
  <para style="p">
    <verse number="37" style="v" />”Ar unnila be soge, eyeye, an imakoye. Be sogodibe, an imakosurye. Ar weyob-sogsadgi bur bule be obulosale, adi, niagi danidaed.”</para>
  <para style="s1">Jesús buged-imaklegedgi sunmaksad</para>
  <para style="r">(Lucas 6:29-30)</para>
  <para style="p">
    <verse number="38" style="v" />Jesús sogdebalid: “Ar bemar itosmarbalid, epenne be-serganga soglesad:</para>
  <para style="q1">‘Ibya-gwagwen dule bei onosale, buged maiye,</para>
  <para style="q2">degi, nugar-wargwen dule bei bichisale, buged maibarye.’</para>
  <para style="qr">Éxodo 21:24; Levítico 24:20; Deuteronomio 19:21</para>
  <para style="p">
    <verse number="39" style="v" />”Ar andi an soged: Dule-isgana sabsur-be-imakalile, mer be abin-imako. Dule-wargwen be-wagar-nuedsikid bei bibyosale, baid-wagar ega be oyobardo. <verse number="40" style="v" />Ar dule-wargwen bei-mor-dummad-suega igar-itogedgi bebo abin-abin imakardibe, ega be be-mor-baid uksa be imakbalo. <verse number="41" style="v" />Ar dule-wargwen ise-barmiar wachi-abalasaar ega-ibmar-seedbi be abedibe, ega bur wachi-irgwen ibmar-seded be sae. <verse number="42" style="v" />Ar dule bese ibmar egichialir, ega be uke. Dule bega sokalir, wis anga be ibmar udagwerye, an gannar bega ukbaloye, dulegi mer be ibmar nalleguo.”</para>
  <para style="s1">Jesús soged, be-isdarmalad be sabgumarye</para>
  <para style="r">(Lucas 6:27-28, 32-36)</para>
  <para style="p">
    <verse number="43" style="v" />Jesús sogdebalid: “Ar bemar itosmalad, epenne be-serganga soglesad:</para>
  <para style="q1">‘Be dule-baigan-sabgumar,</para>
  <para style="q2">dule-be-isdaraddi, isdar be dakoed.’</para>
  <para style="qr">Levítico 19:18</para>
  <para style="p">
    <verse number="44" style="v" />”Ar andi an soged: Be-isdarmalad be sabgumar. Dulemar-be-nug-ichodimaladga, degi, be-baregindimaladga Bab-Dummadse ega be gormar. <verse number="45" style="v" />Adi, bemar, be-Bab-nibneggi-maid-e-mimmiganga gumalagar, ar Bab-Dummaddi bela dulemar-nuegan, degi, dulemar-isganaga, dad-ibeler ogamaid. Degine, Bab-Dummad bela dulemar igar-innikii-imakmaladga, degi, igar-innikii-imaksurmaladga, dii owimaibalid.</para>
  <para style="p">
    <verse number="46" style="v" />”Ar dule-be-sabmaladbi be sabguele, ¿ar ibu-nued egi be amiosunna? Ibmar-nued egi be amiosuli. Ar dule-isganamar, Roma-dummadga-mani-gaedgi-arbamalad, ¿deyob na imakmarmosursi? <verse number="47" style="v" />Ar be-gwenadgangarbi be soger, ‘be nued sogeye,’ ¿ar ibu-bur-nued be imakmarsunna? Gwen ibmar-bur-nued be imaksulid. ¿Ar deyob dulemar-Bab-Dummad-wissurmalad imakmarmosursi? Eye, ar deyob imakmarmogad. <verse number="48" style="v" />Ar be-Bab-nibneggi-maid ibmar-nuegan imaksoggu, a-ular, bemar ulubgi dule-nueganga gumarmosundo.”</para>
  <chapter number="6" style="c" />
  <para style="s1">Dule-wileganaga mani-ukleged</para>
  <para style="p">
    <verse number="1" style="v" />Jesús sogdebalid: “Mer yamo-be-dakmalaga dulemar-asabinbi igar-napiragwad-imaked be sao. Ar deyob be daele, be-Bab-nibneggi-maid bega-ibmar-ukoed bar bega ukosulid.</para>
  <para style="p">
    <verse number="2" style="v" />”Degisoggu, be dule-wileganaga mani-uksokalile, mer be gar-trompeta binnasur-ogornai be sao. Ar dulemar-wagar-darbodamaladdi, Judíoʼmar-onmakedneggi, degi, igarba mani-ukmalaga gar-binnasur-ogornai damalad, adi, dulemar e-nug ogannomalagar. Ar napira an bemarga soged, ar a-dulemardi bato e-nug ogannolesmalad, degisoggu, Bab-Dummad bar amar-nug ogannogosulid.</para>
  <para style="p">
    <verse number="3" style="v" />”Ar bedi wileganga be mani-uknair, be-ibmar-imaknaid mer be dule-baiganga soge-soge dao. <verse number="4" style="v" />Adi, be wileganaga-mani-uksad mer dule-baigan be-wisguegar. Ar be-Bab bela-odukuar-be-ibmar-imaksad be-daksasoggu, na e emar-wagab bega ibmar-ukoed.”</para>
  <para style="s1">Jesús, Babse-goledgi dulemar-odurdaksad</para>
  <para style="r">(Lucas 11:1-4)</para>
  <para style="p">
    <verse number="5" style="v" />Jesús sogdebalid: “Ar bemar Bab-Dummadse gollalile, mer bemar dulemar-wagar-darbo-damaladyob be damalo. Ar amardi, Bab-Dummadse-gormalaga, gusgu Judíoʼmar-onmakedneggi yamo gwisgusdamalad, degine, yamo igar-abingunaidgi gwisgus damarbalid, adi, dulemar e-dakmalagar. Ar napira an bemarga soged, ar a-dulemardi bato ega ibmar uklesad. Degisoggu, Bab-Dummad bar amarga ibmar ukosulid.</para>
  <para style="p">
    <verse number="6" style="v" />”Ar bedi Bab-Dummadse be gollalile, be-negyaba be doge, nue yawagak edis be imako, be-Bab-Dummadbo-apinni be sunmako. Ar be-Bab bela-be-dukuar-ibmar-imaked be-daksoggu, na e emar-wagab bega ibmar ukoed.</para>
  <para style="p">
    <verse number="7" style="v" />”Ar Bab-Dummadse be gollarmalale, melle be dulemar-Bab-Dummad-wissurmaladyob gannar-gannar ibmar be sogo. Ar amardi binsamalad, gannar-gannar ibmar-sogedba Bab-Dummad e-itogoye. <verse number="8" style="v" />Degisoggu, mer dulemar-Bab-Dummad-wissurmalad-damaladyob be damalo. Ar be-Bab amba yoo ese be ibmar egise, bato bemar-wisid, ibu be abemala. <verse number="9" style="v" />Degisoggu, bemar weyob Bab-Dummadse be gormalo:</para>
  <para style="q1">‘Anmar-Bab-nibneggi-maid, be-nug swilidik obariledii gusun.</para>
  <para style="q1">
    <verse number="10" style="v" />Be-neg-dakmaid anmarse be sedage.</para>
  <para style="q1">Igi nibneggi be-sogedba be ibmar imake, deyob, we-napneggi be imakdamo.</para>
  <para style="q1">
    <verse number="11" style="v" />Emi-ibagi mas unnitibali anmarga be udage.</para>
  <para style="q1">
    <verse number="12" style="v" />Igi dulemar anmargi nosale, anmargi-nossulidyob anmar dakdae,</para>
  <para style="q1">deyobi, anmar-begi-isgusad begi-isgussuliyob be anmar-dakmo.</para>
  <para style="q1">
    <verse number="13" style="v" />Isguedgi-wilubdaklegedse mer warmaked be anmar-imak. Bur isguedgi-obined be anmar-sae.</para>
  <para style="q1">Birga-miliba degisadegu, be-neg-dakmaid begadid.</para>
  <para style="q1">Be-gangued, degi, be-gangued-yeerdakleged, begadbalid.</para>
  <para style="q1">Deyob gusun.’ ”</para>
  <para style="p">
    <verse number="14" style="v" />Jesús sogdebalid: “Ar dulemar-begi-nodimalad, begi nossuliyob be dakele, deyobi, be-Bab-Nibneggi-Maid be-dakmogoed. Be-isgusad bega osulogoed, egi-nossuliyobi be-dakmogoed. <verse number="15" style="v" />Ar dulemar-begi-yoledimalad begi nossuliyob be daksurmogale, be-Bab bega isgued osulogosurmogad, egi-nossuliyob be-dakosurmogad.”</para>
  <para style="s1">Mas-gunsuli-gued-igar</para>
  <para style="p">
    <verse number="16" style="v" />Jesús sogdebalid: “Ar bemar Bab-Dummadse-golega mas-gunsuli-gudiile, mer bemar dulemar-wagar-darbodamalad-imakedyob, wagar bukib-binsa na be imakmalo. Ar amardi yamo e-wagar ogwadamalad, adi, dulemar e-dakega, emardi Bab-Dummadse-golega mas-gunsuli gudiiye. Ar napira an bemarga soged, amardi bato ibmar nikusmalad.</para>
  <para style="p">
    <verse number="17" style="v" />”Ar bedi Bab-Dummadse-golega mas-gunsuli gudiile, na be nono gwallu-wawagi mage, degi, be wagar nue enukbalo. <verse number="18" style="v" />Adi, dulemar mer be-dakmalagar, Bab-Dummadse-golega mas-gunsuli be gudiiye. Unnila be-Babgarbi be oyogoed, ar egi ibmar dukumaisursoggu, na e dulemar-abargi bega ibmar ukoed.”</para>
  <para style="s1">Nibneggi-ibmar-nuegan-nikulegoed</para>
  <para style="r">(Lucas 12:33-34)</para>
  <para style="p">
    <verse number="19" style="v" />Jesús sogdebalid: “Mer we-napneggined-ibmar-nuegan-saboleged be we-napneggi sabomar. Ar we-napneggi amardi udumesed, saa-biin gued, degi, atursamalad we-ibmar atursamalad. <verse number="20" style="v" />Ar bemardi bur nibneggi ibmar-nuegan be sabomar. Ar agindi geg ibmar udumesed, ibmar geg saa-biin gubalid, degine, atursamalad, ibmar-atursaega geg dogmarbalid.</para>
  <para style="p">
    <verse number="21" style="v" />”Ar be-ibmar-nuegan nibneggi sabolesiile, nibneggi be binsadii gudoed. Ar be-ibmar-nuegan we-napneggi-sabolesiirdi, adi, be we-napneggi binsadii gudoed.”</para>
  <para style="s1">Ibya anmar-sangi gwalluyob gumogad</para>
  <para style="r">(Lucas 11:33-36)</para>
  <para style="p">
    <verse number="22" style="v" />Jesús sogdebalid: “Ibya anmar-sanga gwalluga gued. Ar be-ibya nuedile, bela be-san ibegwar naido. <verse number="23" style="v" />Ar be-ibya isganale, bela be-san negsichidgi gudido. Degisoggu, begi neg-meegwad-naidi sichigwalele, geg be nue ataked. Ar negsichid-bursunna, bur bule goro be insae.</para>
  <para style="p">
    <verse number="24" style="v" />”Dule geg dummad-warboga maileged. Ar unnila wargwen sabgudoed, baiddi, isdar dakdoed. Wargwenga nue-alamaknai guoed, baiddi, mesagwar dakoed. Degisoggu, geg be Bab-Dummad-maiga gued, deginbali, geg be maniga mailenai gubalid.”</para>
  <para style="s1">Mer surbinsa be itogo</para>
  <para style="r">(Lucas 12:22-31)</para>
  <para style="p">
    <verse number="25" style="v" />Jesús sogdebalid: “Degisoggu, an bemarga soged, na be-san-dula-gudiidgi mer surbinsa be itomar, ibu an gunnodibeye, ibu an gobodibeye. Degine, mer be-sangi be binsabar, ibu mor an yoodibeye. ¿Ar be-san-burbade mas-gunnedba bur nuedsursi? ¿Ar be-sande mor-yoedba bur nuedsursi?</para>
  <para style="p">
    <verse number="26" style="v" />”Ar nue be dakmalana, sikwimar-niba-gukudimalad, gwen ibmar-gwag digdisurmalad, degi, gwen ibmar-gwag wedisurmarbalid. Deginbali, ibmar-gwag-urbed-neggine ibmar-gwag gwen urbedisurmarbalid. Degite, be-Bab-Nibneggi-Maid mas ega ukmaid. ¿Ar bemarde sikwimarba bur bule nuedsurmarsi? Eye, bur-nuedi. <verse number="27" style="v" />¿Ar doa-dule na gatik egi binsaedbali sunna na e-san bisgigwen osugusar be insae? Suli, geg osugue.</para>
  <para style="p">
    <verse number="28" style="v" />”¿Ibiga mor-yoedbina, surbinsa be itomala? Ar be dakmalana, sapur-dutumardi arbasurmar-inigwele, degi, na e-mor sobsurmar-inigwele, degite, dungumai daed. <verse number="29" style="v" />An bemarga sogmardo, degite, Salomónʼbela, mor-yeerdaklemalad-yosan-inigwele, ar dutumaryob gwen mor yossurgusad. Ar dutumar bur Salomón-morba yeer dakleged. <verse number="30" style="v" />Be daksundo, ar Bab-Dummadde gagan-sapurbarmalad deyob-dakle-imak-inigwele, banedgi a-gaganmarde soo-yagi bato ogumaklesiid. Emide be, ¿Bab-Dummadgi benmarde? ¿Ar bemarga bur bule Bab-Dummad geg mor ukde? <verse number="31" style="v" />Degisoggu, mer surbinsa be itomar, mer be sogmar: ‘¿Ar ibu an gunmaloe? ¿Ibu an gobmaloe? ¿Ibu an yomaloe?’ <verse number="32" style="v" />Ar dulemar-Bab-Dummad-wissurmalad wegiid-ibmar bela amididimalad. Ar be-Bab-Nibneggi-Maiddi bela we-ibmarmar-be-abemalad bemar-wisid.</para>
  <para style="p">
    <verse number="33" style="v" />”Bur be Bab-Dummad-e-negdakmaid-inse be amimar, e-igar-napiragwad-imaked-inse be amimar. Geb agi, Bab-Dummad, belagwapa we-ibmarmar bemarga ukdagoed. <verse number="34" style="v" />Degisoggu, bane-bega-ibmar-guoedba mer surbinsa be itomar, ar ade, baneddina, na egad-surbinsa-itoged sedanimogoed. Ar iba-irbali na e-bonigan egad-egad nikamalad.”</para>
  <chapter number="7" style="c" />
  <para style="s1">Mer yogasaar be sogo, we dule-isganaye</para>
  <para style="r">(Lucas 6:37-38, 41-42)</para>
  <para style="p">
    <verse number="1" style="v" />Jesús sogdebalid: “Mer yogsaar be sogo, we-dule, dule-isganaye, adi, melle deyob begi soglemogagar. <verse number="2" style="v" />Ar dulemargi be sogsadyobi, begi soglemogoed, degine, dulemarga be igar-mesisadyobi, bega igar-megnonimogoed.</para>
  <para style="p">
    <verse number="3" style="v" />”¿Ar ibiga be-gwenad-ibyagi durgan-maid magar be dake? Ar be-ibya-yabardi suar-maiddi aku be daked. <verse number="4" style="v" />¿Ar igi be-gwenadgardi be sogoe: ‘Be-ibya-yaba durgan-maid an bega onogweloye?’ Ar be-ibya-yabardi suar-maiddi aku be daked.</para>
  <para style="p">
    <verse number="5" style="v" />”¡Ar bemar wagar-darbomaladid! Suar be-ibya-yaba-maid-inse be onoge, geb agi nabir be atakoed. Ar deyob geb be be-gwenad-ibya-yaba-durgan-maid onogoed.</para>
  <para style="p">
    <verse number="6" style="v" />”Mer be ibmar-nuegan-islidikmalad achumarga ukmar. Ar abakalegi begi aibinnarmalale, be-san ichimakarmalale. Degine, dimmurgiid-e-akwa-yeerdaklemalad mer be sinmarga mimar, ar abakalegi egi dii-dii annaarmalale.”</para>
  <para style="s1">Bab-Dummadse ibmar-egisleged</para>
  <para style="r">(Lucas 11:9-13)</para>
  <para style="p">
    <verse number="7" style="v" />Jesús sogdebalid: “Be Bab-Dummadse ibmar egismar, ar Bab-Dummad bemarga ukoed. Be Bab-Dummadgi ibmar amimar, be amimaloed. Be Bab-Dummadse gole, bega Bab-Dummad yawagak egaoed.</para>
  <para style="p">
    <verse number="8" style="v" />”Ar dule ibmar-bela-egiser, ibmar nikued. Ar dule ibmar-amier, ibmar amioed. Ar dule yawagakgi-dulese-golele, ega yawagak egalegoed.</para>
  <para style="p">
    <verse number="9" style="v" />”¿Ar doa-dule, e-mimmi ese madu-egichialile, ega akwa ukode? <verse number="10" style="v" />¿Ar ua ese egichiardibe, ega naibe ukode? Gege uked. <verse number="11" style="v" />Ar bemarde dule-isgana-gumar-inigwele, degite, be-mimmiganga ibmar-nuegan ukmalad. Ar be-Bab-nibneggi-maid-bulesunna, ¿dulemar-ese-ibmar-egismaladga ibmar-nuegan ukosur be insade? Ukergebed.</para>
  <para style="p">
    <verse number="12" style="v" />”Degisoggu, dulemar igi bega ibmar-imakbi be abege, deyob ega be imakmodo. Ar weyob Moisés Igar-Mesisad, degi, weyob Bab-Dummad-gayaburba-barsogmalad sogsamogad.”</para>
  <para style="s1">Yawagak-osogwad</para>
  <para style="r">(Lucas 13:23-24)</para>
  <para style="p">
    <verse number="13" style="v" />Jesús sogdebalid: “Yawagak-yaa-osogwadba be dogmar. Ar yawagak-yaa-dummaddi, e-igar mata-bipisulid. A-igardi, yoggued-negse dulemar-semaid, degine, bukidar agi dulemar bur dogmalad.</para>
  <para style="p">
    <verse number="14" style="v" />”Ar burba-geg-bergued-nikadsedi yawagak-yaa-osogwadba, degine, igar-warakwagwadba dogleged. Dulemar ichee a-yawagak amimalad.”</para>
  <para style="s1">Dule, e-daedgi mag be dakmaloed</para>
  <para style="r">(Lucas 6:43-45)</para>
  <para style="p">
    <verse number="15" style="v" />Jesús sogdebalid: “Bab-Dummad-gayaburba-barsogmalad-sunnadsurmaladgi nue salakarmar. Ar amar yamo sibad-wawaadyob nonimaloed. Ar e-ulubgindi, achu-burburudyob sabsur-damalad-dulemalad.</para>
  <para style="p">
    <verse number="16" style="v" />”A-dulemar e-daedgi be dakmaloed. ¿Ar uvaʼde, iko-sapigi-sanmaksi? ¿Ar higoʼde, iko-sapigi welesi? Degisulid. <verse number="17" style="v" />Ar deyobdo. Sapi-nuegana, e-durba nueganbi sanmaked. Ar sapi-isganadi, e-durba-sanmaked isganabimogad. <verse number="18" style="v" />Ar sapi-nuedi geg e-durba isgana sanmaked. Degine, sapi-isgana, geg e-durba nued sanmakmogad.</para>
  <para style="p">
    <verse number="19" style="v" />”Ar sapimar e-durba nued sanmaksulile, olalegodo, soogi ogumaklegodo. <verse number="20" style="v" />Degisoggu, Bab-Dummad-gayaburba-barsogmalad-sunnadsurmalad e-daedgi mag be dakmaloed.”</para>
  <para style="s1">Bab-negse bela dulemar dogosulid</para>
  <para style="r">(Lucas 13:22-27)</para>
  <para style="p">
    <verse number="21" style="v" />Jesús sogdebalid: “Ar bela dulemar anga ‘Dummadye, Dummadye’ sogedba, Bab-Dummad-e-negdakmaidse gwen dogosulid. Unnila, dulemar an-Bab-nibneggi-maid-sogedba ibmar-saedi nibneggi dogmaloed.</para>
  <para style="p">
    <verse number="22" style="v" />”Bukidar a-ibagangi anga sogdamaloed. ‘Dummad, ¿ar anmarde be-nuggi sunmaksasursi? ¿Ar anmarde be-nuggi bukidar niamar-onosmarsursi? ¿Ar anmarde be-nuggine bukidar ibmar-dakledisurmalad imaksasursi?’ <verse number="23" style="v" />Geb degi an abin-sogoed: ‘Aku an be-dake. Angi be bangumar. Bemar, unnila ibmar-isgana-saedginbi arbadimalad.’ ”</para>
  <para style="s1">Dule-binsaed-nikadaed, degi, dule-binsaedsulidaed</para>
  <para style="r">(Marcos 1:22; Lucas 6:46-49)</para>
  <para style="p">
    <verse number="24" style="v" />Jesús sogdebalid: “Ar doa-dule we-an-sunmaked itosale, degine, eba daele, we-dule, dule-binsaed-nikadaed na e-neg akwa-birgi-sobsayobidid. <verse number="25" style="v" />Dii-wiargu, diwarmar noalid, burwamar binnasur gollalid. Bela-bela a-neggi signonigu, a-neg gwen aimukussulid, ar ade, neg akwa-birgi sobar siid.</para>
  <para style="p">
    <verse number="26" style="v" />”Degine, ar doa-dule we-an-sunmaked itosale, degite, eba ibmar-imaksasulile, we-dule, dule-binsaedsulid na e-neg ukub-birgi-sobsayobidid. <verse number="27" style="v" />Dii-wiargu, diwarmar noalid, burwamar binnasur gollalid. Bela-bela a-neggi signonigu, e-neg ayarided, a-neg nue-dummad bisgenonikid.”</para>
  <para style="p">
    <verse number="28" style="v" />Ar Jesús weyob-ibmar-sogsad-sorba, dulemar Jesús-weyob-e-ibmar-odurdaked geger daksa gusmalad. <verse number="29" style="v" />Ar ade, Jesús e-ibmar-odurdakedi, Garda-Narmaked-Dulemar-odurdakeyob odurdaksulid. Edi na gangued-nika odurdaked.</para>
  <chapter number="8" style="c" />
  <para style="ms2">3c. Jesús ibmar-dakdisurmalad imaksad</para>
  <para style="mr">(8:1–9:38)</para>
  <para style="s1">Jesús, dule-naibe-buna-yaa-maleged-nikad nudaksad</para>
  <para style="r">(Marcos 1:40-45; Lucas 5:12-16)</para>
  <para style="p">
    <verse number="1" style="v" />Jesús yar-birgi-sii aideargu, dulemar-bukidar eba duurmakdani gusmalad. <verse number="2" style="v" />Agi dule-wargwen, naibe-buna-yaa-maleged-nikad ese sindigar signonikid, ega sognonikid:</para>
  <para style="p">—Dummad, an wisi, be an-nudakbier, sunna be an-nudaked.</para>
  <para style="p">
    <verse number="3" style="v" />Jesús e-argan oyodgu, e-argangi ebusgu, ega sogded:</para>
  <para style="p">—Nugubi an be-abe. ¡Be nugusun!</para>
  <para style="p">Dule-naibe-buna-yaa-maleged-nikad yog nuguar naded. <verse number="4" style="v" />Geb degi Jesús dulega sogdebalid:</para>
  <para style="p">—Mer dule-baiganga be-nugusad be sogo. Unnila be nae, dule-irwa-Bab-Dummadse-gormaladga na be-san oyona. Ar igi Moisés Igar-Mesisa, a-sogedba be ibmar imakna, adi, dulemar nue-be-nugusad mag be-dakegar.</para>
  <para style="s1">Jesús, Roma-sorda-dummad-e-mai-nudaksad</para>
  <para style="r">(Lucas 7:1-10; Juan 4:46-54)</para>
  <para style="p">
    <verse number="5" style="v" />Jesús Capernaúm-neggweburse dogsagu, Roma-dule-sorda-dulatar-sediid-wargwen (100) ese nonikid, egi wilenonikid, <verse number="6" style="v" />ega sognonikid:</para>
  <para style="p">—Dummadye, an-mai neggi bela abagan-burgwar maid, nue bela-bela nunmaked itomaid.</para>
  <para style="p">
    <verse number="7" style="v" />Geb degi Jesús, abin-sogde:</para>
  <para style="p">—An daknao. Bega an be-mai nudaknao.</para>
  <para style="p">
    <verse number="8" style="v" />Degi, Roma-dule-sorda-dulatar-sediid (100), Jesús-abin sogded:</para>
  <para style="p">—Dummad, ¿ande doasunna an-negse be dognaer? Unnila ibmar be sogsa-sae, agi an-mai yog nuguar naoed. <verse number="9" style="v" />Amba an dummad-nikmogad, degine, ani, an dummadmogad, sordamar ani an sediid. Ar wargwenga an sogdibe, ‘Be nae,’ yog naardaed. Baidga an sogbardibe, ‘Be dage,’ yog dagardaed. Degine, an-maiga an sogdibe, ‘We be imake,’ yog imakardaed. Ar deyobmogad, unnila be sogsa-sae, agi an-mai yog nuguar naoed.</para>
  <para style="p">
    <verse number="10" style="v" />Jesús weyob Roma-sorda-dummad ega soge itoargu, geger-ito naded, geb degi, dulemar-e-sorba-duurmakdanimaladga sogdesun:</para>
  <para style="p">—Napira an bemarga soged, Israel-dulemargi weyob dule nue an-bensulid an dakdisulid.</para>
  <para style="p">
    <verse number="11" style="v" />”Ar an bega sogdo, bukidar dad-nakwedsik, degine, dad-argwanedsik dule-Judíoʼsurmalad Bab-Dummad-negdakmaidse nonimaloed, adi, Abrahamʼba, Isaacʼba, degine, Jacobʼba mas gunmalagar. <verse number="12" style="v" />Ar dulemar Bab-Dummad-e-negdakmaidse-dogmaloenadi, dogosurmalad, negsichidgi magaba melledmaloed. Agi bosii gumaloed, nunmakedba nugar-ogorsii gumaloed.”</para>
  <para style="p">
    <verse number="13" style="v" />Geb degi Jesús Roma-dule-sorda-dulatar-sediidga sogded:</para>
  <para style="p">“Be nae, ar be bengussursoggu, be-mai an bega nudaksasun.”</para>
  <para style="p">A-wachigi dummad-e-mai-uellemaid yog nuguar naded.</para>
  <para style="s1">Jesús, Simón-Pedro-e-sakbundor-uellemaid-nudaksad</para>
  <para style="r">(Marcos 1:29-34; Lucas 4:38-41)</para>
  <para style="p">
    <verse number="14" style="v" />Jesús Pedro-negse nonigu, daknonikid, Pedro-e-sakbundor nue uellemai. <verse number="15" style="v" />Jesús Pedro-sakbundor-e-argangi-ebusgu, uelleged yog surguar naded. Degi, Pedro-e-sakbundor yog gwisguar imaksad, geb a-sorba, Jesúsʼga yog ibmar-imakar naded.</para>
  <para style="p">
    <verse number="16" style="v" />A-ibagi, neg-sedosgu, dulemar bukidar ese niaburba-nikmalad senonimalad. Jesús unnila e-sunmakedgi niaburbamar-onosad, degi, bela dulemar-uellemalad nudaksabalid. <verse number="17" style="v" />We-ibmar-gusadi, ar Bab-Dummad-gayaburba-barsoged-Isaías epenne sogsagusadba guegalad. Deun sogsagusgu:</para>
  <para style="q1">“Anmarga anmar-bonigan sesad,</para>
  <para style="q2">anmar-anar, anmar-nunmaked itosad.”</para>
  <para style="qr">Isaías 53:4</para>
  <para style="s1">Jesúsʼba nabigusmalanad</para>
  <para style="r">(Lucas 9:57-62)</para>
  <para style="p">
    <verse number="18" style="v" />Jesús dulemar-bukidar e-dikarba-gudii daksoggu, e-sapinganga igar uksad, adi, mata-dummad-obakar namalagar. <verse number="19" style="v" />Degine, geb garda-narmaked-dule-wargwen Jesúsʼse nonikid, ega sognonikid:</para>
  <para style="p">—Odurdaked-saila, ar bia be naoe, an beba naiguodo.</para>
  <para style="p">
    <verse number="20" style="v" />Jesús abin-sogded:</para>
  <para style="p">—Ar usmardi na e-gubya nikamalad, sikwimardi e-uu nikamarmogad. Ar andi, Dule-Machi, neg sated. Anyob be unni nanamogale, anba be dagodo.</para>
  <para style="p">
    <verse number="21" style="v" />E-sapin-baid Jesúsʼga sogdemogad:</para>
  <para style="p">—Dummad, bina an-babse an nagwelo, an-bab-burgwedse geb beba an naoed.</para>
  <para style="p">
    <verse number="22" style="v" />Jesús, abin-sogded:</para>
  <para style="p">—An-sapinga-guega anba be dage. Ar dule-baigan, e-dule-burgwarmalad digoed.</para>
  <para style="s1">Jesús burwa-dummad obogilesad</para>
  <para style="r">(Marcos 4:35-41; Lucas 8:22-25)</para>
  <para style="p">
    <verse number="23" style="v" />Agine, Jesús urgi nakwis imaksad. E-sapingan eba nadmarmosunnad. <verse number="24" style="v" />Mata-abargusgu, burwa-dummad egi noalid. Ar demar bipisursoggu, bela ur demarba doged gualid. Jesúsʼdi uryagi ise-gabar maid.</para>
  <para style="p">
    <verse number="25" style="v" />Geb degi, e-sapingan Jesús-gabmaidse nadmalad, odaksamalad, ega binnasur sogdemalad:</para>
  <para style="p">—¡Dummad! Anmar-ur dogmai, be anmar-bendake. Anmar bergumaloed.</para>
  <para style="p">
    <verse number="26" style="v" />Jesús abin-sogded:</para>
  <para style="p">—¿Ar ibi be dobmala? ¿Ar be an-benmarsi? Bemar dobguewilubsulinad.</para>
  <para style="p">Degine, geb Jesús gwisgusgua, burwaga, degi, demarga sabsur sogded: “Be bogidik gumar.” Geb degi, bela neg bogidik nadsunnad.</para>
  <para style="p">
    <verse number="27" style="v" />Bela e-sapingan geger dakdemalad:</para>
  <para style="p">—¿Ar we-dulede doasunna, burwase-bakale, demarse-bakale, eba ibsaed?<figure style="fig" desc="Jesus stilling the storm" file="CN01708B.TIF" size="col" loc="" copy="" ref="">Jesús burwa-dummad obogilesad. (Mateo 8:26) </figure></para>
  <para style="s1">Jesús Gadara-dorgan-warbogwadgi niamar-onosad</para>
  <para style="r">(Marcos 5:1-20; Lucas 8:26-39)</para>
  <para style="p">
    <verse number="28" style="v" />Jesús, degi, e-sapingan, mata-dummad obaksamargu, Gadara-yalase modapmalad. Napase aidesmargu, walabo dule-niasamalad ese nonimalad, neg-uangi gudii noarmalad. Ar we-ebogwad gadi urwemarsoggu, dulemar geg a-igarba nanamalad. <verse number="29" style="v" />Niasamalad-warbogwad binnasur gotemalad, sogdemalad:</para>
  <para style="p">—Jesús Bab-Dummad-Machi, ¿ibiga be anmargi yoledaniki? ¿Ar be anmarse danikidi, amba yoo anmar-odurdaked-ibagan-moed-iduar bato be sabsur anmar-odurdakega daniki?</para>
  <para style="p">
    <verse number="30" style="v" />Emar-gunaidgi undar-banguedgi deun sinmar bukidar mas-mananaid. <verse number="31" style="v" />Niamar Jesúsʼgi wilenai gusmalad, ega sogdemalad:</para>
  <para style="p">—Ar dulegi be anmar-onogele, weba-sinmar-bukidar-mas-mananaidse be anmar-barmide.</para>
  <para style="p">
    <verse number="32" style="v" />Jesús ega sogded:</para>
  <para style="p">—Eye, sinmarse be dognamar.</para>
  <para style="p">Niamar dulegi nodgu, sinmarse nadmarsunnad, agi ubodapmalad. Bela sinmar-ichesulid, danagwen yar-weregedgi babatidmalad. Demarse sinmar bela batismargu, bela gundilegar burgwismalad.</para>
  <para style="p">
    <verse number="33" style="v" />Sin-edarbemalad dobguar duurmakdemalad. Neggweburse modapmargu, bela sogdapmalad, igi sinmar gundilegar burgwismala, degine, igi warbo niasamalad nugusmarbali. <verse number="34" style="v" />Degi-itosmargua, bela a-neggweburginmalad Jesús-abin ainiarmalad. Jesús-daksamargu, egi wilenaigusmalad, adi, e-yargi naegar. Agi Jesús urgi nakwissunnad.</para>
  <chapter number="9" style="c" />
  <para style="s1">Jesús dule-abagan-burgwar-nikad-nudaksad</para>
  <para style="r">(Marcos 2:1-12; Lucas 5:17-26)</para>
  <para style="p">
    <verse number="1" style="v" />Degi, Jesús urgi nakwisgu, mata-dummad-gaka-baidse nadsunnad, na e-neggweburse nonisunnad. <verse number="2" style="v" />Agi dule-wargwen, bela-abagan-burgwar-nikad ese dule-megedgi-mai senonimalad. Ar Jesús dule-senonimalad-egi-gwen-bensuli-dakdegu, dule-abagan-burgwaledga sogded:</para>
  <para style="p">—An-ai, gandik na be imako. Be-isgued an bega elisun.</para>
  <para style="p">
    <verse number="3" style="v" />Degi, Garda-Narmaked-Dulemar gwenna-gwenna ulubgi sogdemalad: “We-dule, Bab-Dummad-nuggi nue dodonaid.”</para>
  <para style="p">
    <verse number="4" style="v" />Ar Jesús dulemar-ulubgi-binsanaid sunna mag daksoggu, ega sogded:</para>
  <para style="p">—¿Ar ibiga bemar na be-gwagegi ichakwa binsanai? ¿Geg-isgued-osulo be an-insae? <verse number="5" style="v" />Be anga sogmardo, biti bur baisursunna soglege: ‘Be-isgunaid an bega osulos.’ An sogbarsundibe: ‘Be nugu, be gwisgu, be nae.’ Suli, ebobela baisursunna imaklesulid. <verse number="6" style="v" />Degisoggu, ani Dule-Machi, dule-bonigwaled an nudakoed, adi, be wisgumalagar, igi an dule-bonigwaled sunna nudake, debayobi we-napneggi dule-gwage-isgued an sunna nudakbalid.</para>
  <para style="p">Degi, Jesús dule-abagan-burgwar-nikadga sogdesun:</para>
  <para style="p">—Be gwisgu, be-meged be sede. Be-negse be nasun.</para>
  <para style="p">
    <verse number="7" style="v" />Geb degi, dule-bonigwaled yog gwisguar imaksad, e-negse nadsunnad. <verse number="8" style="v" />Ar dulemar dule-nugusad-dakdegu, geger dakdemalad. Bab-Dummad dulega we-gangued-uksadba, dulemar Bab-Dummad-nug odummodmarsunnad.</para>
  <para style="s1">Jesús, Mateoʼse gochad</para>
  <para style="r">(Marcos 2:13-17; Lucas 5:27-32)</para>
  <para style="p">
    <verse number="9" style="v" />Jesús dule-nudaksadgi-gwichi nadgu, dule-wargwen-Mateoʼye-nugad dakalid. A-dulede, Roma-dummadga-mani-galeged-neggi, mani-gaedgi arbasiid. Jesús, Mateoʼse goted, ega sogded:</para>
  <para style="p">—An-sapinga-guega anba be dage.</para>
  <para style="p">Degi, Mateo gwisgusgu, eba yog naar imaksad.</para>
  <para style="p">
    <verse number="10" style="v" />Jesús, e-sapinganmala Mateo-neggi mas gunsigu, dulemar-Roma-dummadga-mani-gaedgi-arbamalad, degi, dule-baigan-galagwensuli-isgudimalad eba mas-gunbukwa gusmarmogad. <verse number="11" style="v" />Fariseoʼmar, Jesús-dakarmargu, dule-isganamarba mas-gunsii, Jesús-sapinganga sogdemalad:</para>
  <para style="p">—¿Ar ibiga bemar-odurdaked-saila dulemar-Roma-dummadga-mani-gaedgi-arbamaladba, degi, dule-baigan-isgudimaladba wede mas gunne?</para>
  <para style="p">
    <verse number="12" style="v" />Jesús, deyob Fariseoʼmar-soge-itosgu, sogded:</para>
  <para style="p">—Dulemar-gegusurmalad ina-duled abesulid, unnila gegumaladbi ina-duled abe damalad. <verse number="13" style="v" />Degisoggu, be namar, be baraminamar, igi-Bab-Dummad na E-Gardagi sogbie, deun sogsagu:</para>
  <para style="q1">‘Anga ibmar-ogumakar-ukedba nue-wile-emar-daked bur an abeged.’</para>
  <para style="qr">Oseas 6:6</para>
  <para style="p">”Ar we-napnegse an nonikidi, dule-nueganse, isgudisur-itomaladse-golega an nonisulid. An nonikidi, dule-isgudimaladse-golega an nonikid.”</para>
  <para style="s1">Mas-gunsuli-gudigued-igar</para>
  <para style="r">(Marcos 2:18-22; Lucas 5:33-39)</para>
  <para style="p">
    <verse number="14" style="v" />Agi Juan-sapingan Jesúsʼse nonimalad, ega sognonimalad:</para>
  <para style="p">—Anmar, degi, Fariseoʼmar, imbagwenar Bab-Dummadse-golega mas-gunsuli gudidamalad. ¿Ar ibiga be-sapingandi Bab-Dummadse-golega gwen mas-gunsuli gudidasurmala?</para>
  <para style="p">
    <verse number="15" style="v" />Jesús, abin-sogded:</para>
  <para style="p">—Dulemar ome-nikued-ibagi masgullegedse nonikile, ar dule-ome-nikuoed e-abargi-siir, ¿bukib binsamalo be insae? Geg bukib binsaed. Ar dule-ome-nikunaid e-idu-seledoed-ibagan nonikoed. A-ibagan-nonikile, agindi, Bab-Dummadse-golega mas-gunsuli gudigumalodo.</para>
  <para style="p">
    <verse number="16" style="v" />Jesús sogdebalid: “Ar dule morgoa-binid matuga mor-seredgi-nasikega gwen imakdisulid. Degir, morgoa-binid sinnii nadele, mor-sered aka bur bule achirmakdo-itole.</para>
  <para style="p">
    <verse number="17" style="v" />”Deginbali, vino-binid gwen ibmar-uka-bugluga-sobaled-seredgi baliledisulid. Degir, vino-binid mudele, buglu-sered esirmako-itole. Degir binsa vino-binid milego-itole, degi, bugluse-bakar binsa miledo-itole. A-ulale, vino-binid buglu-binidgi baliledo, adi, ebobela nabir igarga guegar.”</para>
  <para style="s1">Jairo-bunolo-durgusad, degi, ome-nugusad</para>
  <para style="r">(Marcos 5:21-43; Lucas 8:40-56)</para>
  <para style="p">
    <verse number="18" style="v" />Jesús wegi-sunmaksii, machered-wargwen, dule-nue-nug-nikagwad ese abarmaknonikid, yokorgi sindigar asabin signonikid, ega sognonikid:</para>
  <para style="p">—An-bunolo emiskwaa burgwisad. Anba be dage. An-bunologi be-argan be mesdage, adi, gannar durguegar.</para>
  <para style="p">
    <verse number="19" style="v" />Jesús gwisgus-imaksagu, eba naded. E-sapinganmar eba nadmarmogad.</para>
  <para style="p">
    <verse number="20" style="v" />Degine, ome-gwensak birgambe-gakabogus (12) boni-nalur-nika-gudiid, Jesús-yarganba nonikid, e-morduku ebunonikid. <verse number="21" style="v" />Ome na ulubgi binsaed: “Ar unnila Jesús-mordukubi an ebusale, an nudaklegoye.”</para>
  <para style="p">
    <verse number="22" style="v" />Ar Jesús aibiris imaksagu, ome-gwichi dakalid. Geb ega sogded:</para>
  <para style="p">—Omegwa, mer be dobgu. Ar be nue an-bengussursoggu, be nugussun.</para>
  <para style="p">Agine, ome yog nuguar naded.</para>
  <para style="p">
    <verse number="23" style="v" />Jesús dule-nug-nikagwad-negse modapsunnad. Agi dogdegu, dakded, dulemar-gar-ogormalad bato guagwar bukwa, degi, dulemar bukidar oimakbukwa. <verse number="24" style="v" />Jesús amarga sogded:</para>
  <para style="p">—Bemar ainirmar. Ar bunolo burgwar maisulid, unnila gabmaid.</para>
  <para style="p">Dulemar, Jesúsʼgi dododmar. <verse number="25" style="v" />Jesús bela dulemar-onisgua, geb negyaba bunolo-maidse dogded. Jesús bunolo-argangi-gadapgu, ogwichis imaksad. <verse number="26" style="v" />Bela a-yargi Jesús-bunolo-odurgusad, wisgunoni gusmalad.</para>
  <para style="s1">Jesús dulemar-warbo-ibyasurmalad-nudaksad</para>
  <para style="p">
    <verse number="27" style="v" />Jesús bunolo-neggi nodgu, dulemar-warbo ibyasurmalad Jesús-sorba dani gusmalad, binnasur-gordani gusmalad:</para>
  <para style="p">—Be David-wagwa, be dule-dummadid, wile be anmar-dake.</para>
  <para style="p">
    <verse number="28" style="v" />Degi, Jesús negse dogsagu, dulemar-warbo-ibyasurmalad ese nonimalad. Jesús amarga sogded:</para>
  <para style="p">—¿Ar bemar insagua, sunna an bemar-nudak be insamala?</para>
  <para style="p">Amar abin-sogdemalad:</para>
  <para style="p">—Dummad, eye, sunna be anmar-nudake.</para>
  <para style="p">
    <verse number="29" style="v" />Geb degi, Jesús amar-ibya ebusad. Amarga sogded:</para>
  <para style="p">—Ar bemar an-bensurmarsoggu, be nugumarsun.</para>
  <para style="p">
    <verse number="30" style="v" />Geb degi, amar nabir ataknadsunnad. Geb Jesús amarga ise-sogar imaksad:</para>
  <para style="p">—Melle an-bemar-nudaksad dule-baiganga be sogmalo.</para>
  <para style="p">
    <verse number="31" style="v" />Ar dule-warbogwad-nugusmalad a-neggi nodmargu, bela neggwebur-iliba sogdemalad, igi Jesús e-onudaksa.</para>
  <para style="s1">Jesús, dule-geg-sunmaked osunmaksad</para>
  <para style="p">
    <verse number="32" style="v" />Ar ibya-nugusmalad nodmargu, Jesúsʼse dule-niasaed-geg-sunmaked senonimalad. <verse number="33" style="v" />Jesús a-dulegi nia-onosgua, dule-geg-sunmaked nabir sunmaknaded. Dulemar-bukidar geger dakdemalad, sogdemalad:</para>
  <para style="p">—Ar Israel-yargi wegiid-ibmar iduar gwen dakledisulid.</para>
  <para style="p">
    <verse number="34" style="v" />Ar Fariseoʼmardi sogdemalad:</para>
  <para style="p">—Ar wedi, nia-sailaba niamar-onodiid.</para>
  <para style="s1">Jesús dulemar-nue-wiledaked</para>
  <para style="p">
    <verse number="35" style="v" />Jesús bela neggweburmar-dummaganba-nanadii gusad, degi, neggweburmar-burwiganaba-nanadii gusbalid, Judíoʼmar-onmakedneggi dulemar-odurdakdii gusbalid, Bab-Dummad-e-negdakmaid, a-e-gayaburba-nuedgi sunmakdii gusbalid, degine, dulemar-abargi bela galagwensuli-gegumalad, degi, uellemalad-nudakdii gusbalid.</para>
  <para style="p">
    <verse number="36" style="v" />Ar Jesús dulemar-bukidar-dakdegu, nue wile amar-dakded, ar ade, dulemar e-bendaked-sate-gudidii daked, degine, e-idued sate dakbalid, igi sibad-wawaad e-idued-sate-gudii damalayob. <verse number="37" style="v" />Geb degi, Jesús burbar e-sapinganga sogded:</para>
  <para style="p">—Napira an bemarga soged, nainugi ibmar-gwag-weleged bukidarad, ar e-weemaladdina ichee gued. <verse number="38" style="v" />Degisoggu, nainugi-ibmar-gwag-weleged-e-ibedse be wilesakwaa egismar, adi, e-nainuse ibmar-gwag-wemalad barmidagegar.</para>
  <chapter number="10" style="c" />
  <para style="ms2">3d. Jesús, e-sapin-dummaganga igar-uksad</para>
  <para style="mr">(10:1–11:1)</para>
  <para style="s1">Jesús, e-ambe-gakabo (12) e-sapin-bur-dummaganga-guega susad</para>
  <para style="r">(Marcos 3:13-19; Lucas 6:12-16)</para>
  <para style="p">
    <verse number="1" style="v" />Degi, Jesús na e-sapingan-ambe-gakabogwadse (12) gochagua, ega gangued uksad, adi, niaburbamar onogega, dule-galagwensuli-gegumalad nudakega, degi, bela uellemalad nudakegarbar.</para>
  <para style="p">
    <verse number="2" style="v" />Jesús na e-sapingan-bur-dummagan-ambe-gakabogwad (12) weyob nugmalad:</para>
  <para style="q2">Gebedgi, Simón, Pedroʼye nugbalid.</para>
  <para style="q2">Agine, Andrés, Simón-e-urba.</para>
  <para style="q2">Zebedeo-machimala: Jacobo, degine, e-urba-Juan.</para>
  <para style="q2">
    <verse number="3" style="v" />Degine, Felipe, Bartolomé, Tomás.</para>
  <para style="q2">Deginbali, Mateo, Roma-dummadga-mani-gaedgi-arbasad.</para>
  <para style="q2">Jacobo, Alfeo-machid.</para>
  <para style="q2">Lebeo, Tadeoʼye nugbalid.</para>
  <para style="q2">
    <verse number="4" style="v" />Simón, a-dule Cananeo-sordad.</para>
  <para style="q2">Degine, Judas-Iscariote, darba-Jesús-uksad-dule.</para>
  <para style="s1">Jesús-sapin-dummagan, Bab-Dummad-e-negdakmaidgi sunmakapid</para>
  <para style="r">(Marcos 6:7-13; Lucas 9:1-6)</para>
  <para style="p">
    <verse number="5" style="v" />Jesús wemar, e-ambe-gakabogwad (12) barmisad, ega igar uksad: “Mer Judíoʼsurmaladse be namalo, degine, Samaria-neggweburmargi mer dogmarbalo. <verse number="6" style="v" />Ar bur be Israel-dulemar sibad-wawaadyob-yoggus-gudimaladse be namaloed.</para>
  <para style="p">
    <verse number="7" style="v" />”Ar be nadmalale, Bab-Dummad-gayaburbagi be weyob sunmakmaloed: ‘Emigindi, Bab-Dummad-e-negdakmaid anmarse warmaksasunye.’</para>
  <para style="q2">
    <verse number="8" style="v" />Degine, dule-uellemalad be nudakmaloed,</para>
  <para style="q2">dule-naibe-buna-yaa-maleged-nikmalad be nudakmarbaloed.</para>
  <para style="q2">Dulemar-burgwar-mamaid be gannar odurgumaloed,</para>
  <para style="q2">dulemargi be niamar onomaloed.</para>
  <para style="p">”Ar we-gangued manigi bemarga uklessursoggu, binsa bemar aimar-bendakmarmogoed, mer egi mani gamarmogo.</para>
  <para style="p">
    <verse number="9" style="v" />”Degine, olo, mani, esnon-mani, mer be sagu-yaba sedmalo. <verse number="10" style="v" />Mordukwa amba igarba be sedosurmarbalid, amba mor gobo sedosurbalid, amba sapat-ogwaed satebar, amba gaapoled sedosurbar. Ar ade, dule-arbaedi na e-arbaedgi mas gunnergebed. Degisoggu, dulemarga be-ibmar-saoedi, a-dulemar masgi bemar-ogunnoed.</para>
  <para style="p">
    <verse number="11" style="v" />”Ar ibu-neggwebur-dummadse be dogdapdibe, neggwebur-bipigwadse be dogdapdibe, dule-nabir-be-sunmaked-abingaoed be amimaloed. A-neggi be a-neggweburgi-noedse be megmaloed. <verse number="12" style="v" />Ar bemar a-negyase dogdapile, neg-ibedse be golo, ega sogo, bemar nued sogeye. <verse number="13" style="v" />Ar a-negginmalad nued-egi-be-binsaed abingaele, a-negyagi dulemar neg-bogidikid ega nagunonikoed. Ar degisulirdi, neg-bogidikid nikuosulid.</para>
  <para style="p">
    <verse number="14" style="v" />”Ar dule-wargwen be-abingasulile, degine, be-sunmaked itosurbalile, a-neggindibe, a-neggweburgindibe, be nodagoed. Agi be noalile, be-naggi-olli-nanaid nue eli-eli be imakoed, oyogega, ese bemar bar dagosurye. <verse number="15" style="v" />Napira an bemarga soged, Bab-Dummad-igar-nabirogoed-ibagi, we-neggweburginmalad-be-abingassurmalad, Sodoma-neggweburginmaladba, degi, Gomorra-neggweburginmaladba bur bule sabsur odurdaklemaloed.”</para>
  <para style="s1">Jesús bonigan-abargi e-sapingan-barmisad</para>
  <para style="r">(Marcos 13:9-13; Lucas 21:12-19)</para>
  <para style="p">
    <verse number="16" style="v" />Jesús, e-sapinganga sogded: “Emigi bemar, sibad-wawaadyob, achu-burburumalad-abargi an na be-barmidmar. Degisoggu, naibeyob bemar guagwar gudimaloed. Deginbali, baisursunna nuu-daeyob be damarbaloed. <verse number="17" style="v" />Dulemargi nue salakarmar. Ar amar, Judío-dummagan-igar-nabiromaladga be-ukmaloed, degine, Judíoʼmar-onmakedneggine, sabsur be-bibyomarbaloed. <verse number="18" style="v" />Degine, ar be an-sapingan-gusoggu, dulemar, dummagan-negdakmamaid-asabin, degi, reymar-asabin be-ebipidmaloed, adi, dummaganga, degi, Judíoʼsurmaladga bemar angi sunmakmalagar.</para>
  <para style="p">
    <verse number="19" style="v" />”Ar dulemar a-dummaganga be-uksamalale, mer be bukib binsamalo, igi an sogodibeye. Ar be sunmak-sokalile, Bab bega binsaed ukoed, igi be sogoe. <verse number="20" style="v" />Ar ade, bemar sunmakosulid, Bab-Dummad-Burba-Isligwaled bemarba sunmakoed.”</para>
  <para style="p">
    <verse number="21" style="v" />Jesús, e-sapinganga sogdebalid: “Dulemar e-gwenadgan-oburgwega na muchub-muchub urmaknanai gumaloed. Bab na mimmigi aibinnai guoed. Mimmigan babgangi gwisgunanai gumogoed. Na oburgwenanai gumaloed. <verse number="22" style="v" />Bemar an-sapingan-gumarsoggu, a-ular, bela dulemar isdar be-dakmaloed. Ar galakussurmaladdina, igar-bulegan-berguedse nue abonolemaloed.</para>
  <para style="p">
    <verse number="23" style="v" />”Ar neggwebur-gwensakgi be-bareginnarmalale, baid-neggweburse be idu wakinmalo. Ar napira an bemarga soged, amba yoo Israel-neggweburmar-bela-onoge, ani Dule-Machi, an danikoed.</para>
  <para style="p">
    <verse number="24" style="v" />”Ar bemar wisid, ar e-sailaba bur sapin dummadsulid, degine, e-ibedba bur mai dummadsurbalid. <verse number="25" style="v" />Degisoggu, sapin e-sailayob-gusale bato gusbindo, degine, mai e-ibedyob-gusmogale, bato yeer itogewilubmodo. Ar dulemar an-annik sogmalad, ande Nia-Saila-Beelzebúʼye, ¿ar bemar-bursunna? Deyob bemarse gorlemarmogodo.”</para>
  <para style="s1">Bab-Dummad bur be dobgumar</para>
  <para style="r">(Lucas 12:2-9)</para>
  <para style="p">
    <verse number="26" style="v" />Jesús sogdebar: “Degisoggu, dule-isdar-be-dakmalad mer be dobgumar. Ar bipisaale ibmar-dukuar-imaklegedi, magadse buud noosurdeeye gwen soglesulid. Degi, ar emi amba ibmar-dukualed wisgulegosurdeeye gwen soglesurbalid. Ar wisgulegedsegad. <verse number="27" style="v" />Ar begarbi an-ibmar-sogedi, bela dulemarga be sogmala. Ar unnila be uaya-nabarbi an bega ibmar-sogedi, bela dulemarga gatik be sogmaloed.</para>
  <para style="p">
    <verse number="28" style="v" />”Dulemar-be-oburgwebimalad, mer be dobgumar, ar be-burbadi oburgosurmalad. Bur Bab-Dummad be dobgumar, ar adi, sunna soo-sailagi dule-burba, degi, dule-san meted.</para>
  <para style="p">
    <verse number="29" style="v" />”¿Ar ade, sikwi-gwabo, esnon-gwagwengi uklesursi? Ar degite, sikwi-gwagwensaale napase be-Bab-sogsuli gwen argwanosulid. <verse number="30" style="v" />Ar bemar-sailagiase-bakar, be-Bab-Dummad bela ebisar sediid. <verse number="31" style="v" />Degisoggu, mer be dobgumar, ar bemar bur bule sikwimarba bur ibmar-nueganad.</para>
  <para style="p">
    <verse number="32" style="v" />”Ar doa-dule dulemar-asabin na sogdibe, ‘an Cristoʼba naiye,’ an-Bab-nibneggi-maid-asabin an sogmogodo, ‘we-dule an-sapinye.’ <verse number="33" style="v" />Ar doa-dule dulemar-asabin an-osulosardi, adi, an-Bab-nibneggi-maid-asabin an a-dule osulomogodo.”</para>
  <para style="s1">Jesús-ular, dulemar muchub-muchub urwenai gumaloed</para>
  <para style="r">(Lucas 12:49-53; 14:25-33)</para>
  <para style="p">
    <verse number="34" style="v" />Jesús sogdebalid: “Mer be binsamalo, we-napnegse an neg-bogidik-saega an noniye. Neg-bogidik-saega an nonisulid. An nonikidi, urwed-onogega an nonikid.</para>
  <para style="q1">
    <verse number="35" style="v" />‘An nonikidi, dule na e-bab-ebo ourwega an nonikid,</para>
  <para style="q2">bunagwa na e-nan-ebo ourwega an nonikid,</para>
  <para style="q1">bala na e-saka-bundor-ebo ourwega an nonikid.</para>
  <para style="q2">
    <verse number="36" style="v" />Ar neguyaginmalad na e-isdarmaladga gunonimaloed.’</para>
  <para style="qr">Miqueas 7:6</para>
  <para style="p">
    <verse number="37" style="v" />”Ar dule, an-sabedba bur bule e-bab-sabele, e-nan-sabele, we-dule an-sapinga gege gued. Ar dule an-sabedba bur bule e-bunagwa-sabele, e-machigwa-sabele, an-sapinga gege gued. <verse number="38" style="v" />Igi dule burgwegala, nakrus semaidae, deyobi, dule guakwaa burgwega anba nanasulile, a-dule an-sapinga gege gued.</para>
  <para style="p">
    <verse number="39" style="v" />”Ar dule-wargwen na e-san-bendakedgi binsaele, e-san-burba ei berguoed. Ar anba-naid-ular, burgwenonikirdi, adi, e-san-burba bendaknonikoed.”</para>
  <para style="s1">Bab-Dummad ibmar-nuegan ukoed</para>
  <para style="r">(Marcos 9:41)</para>
  <para style="p">
    <verse number="40" style="v" />Jesús sogdebalid: “Ar dule bemar-abingaele, an-abinganaido. Ar dule an-abingaele, Bab-Dummad-an-barmialid-abinganaido. <verse number="41" style="v" />Ar dule Bab-gayaburba-barsoged-abingaele, ar Bab-gayaburba-barsoged-ibmar-abingaeyobi, Bab-Dummad ega ibmar-nuegan ukmogoed. Degine, dule, dule-innikidaed-abingaele, ar dule-innikidaed-ibmar-abingaeyobi, Bab-Dummad ega ibmar-nuegan ukmogoed.”</para>
  <para style="p">
    <verse number="42" style="v" />Jesús sogdebalid: “Ar doa-dule dule-bipigwadga nog-gwagwen dii-diopigwad uksadibe, ar dule-bipigwad-an-sapingusoggu, napira an bemarga soged, Bab-Dummad ibmar-nuegan ega ukosurdeeye soglesurdo, ega ukedsedo.”</para>
  <chapter number="11" style="c" />
  <para style="s1">Diigi-dule-oged-Juan, Jesúsʼse e-sapingan-barmialid</para>
  <para style="r">(Lucas 7:18-35)</para>
  <para style="p">
    <verse number="1" style="v" />Jesús, e-sapingan-ambe-gakabo-guedga (12) igar-uksad-bergusad-sorbali, Galilea-neggweburmarse, Bab-Dummad-gayaburbagi sunmakega, degine, dulemar-odurdakega, nade gusad.</para>
  <para style="ms2">3e. Jesús baigan ibmar imaksad</para>
  <para style="mr">(11:2–12:50)</para>
  <para style="p">
    <verse number="2" style="v" />Diigi-dule-oged-Juan esgaryagi-mellesigua, Cristo-ibmar-imakdiid itoalid. Geb agi, Juan, e-sapingan-warbo Cristoʼse barmialid, <verse number="3" style="v" />adi, ese egisegar:</para>
  <para style="p">—Ar epenne Bab-Dummad-sogsad, yoedse dule-wargwen an bemarga barmidagoye, ¿ar be a-dule? ¿Anmar dule-baid amba edarbemaloe?</para>
  <para style="p">
    <verse number="4" style="v" />Jesús, abin-sogded:</para>
  <para style="p">—Be namar, Juanʼga be ibmar-itosmalad sognamar, be ibmar-daksamalad sognamar:</para>
  <para style="q2">
    <verse number="5" style="v" />Dulemar-ibyasurmalad, emisgi mag-atakmalad,</para>
  <para style="q2">dulemar-muya-muya-nanamalad, nabir-nanamalad,</para>
  <para style="q2">dulemar-naibe-buna-yaa-maleged-nikmalad, swilidik gusmalad,</para>
  <para style="q2">dulemar-uaya-yallirmalad, nabir-mag-ito gudmalad,</para>
  <para style="q2">dulemar-burgwismalad, gannar durgudmalad,</para>
  <para style="q2">degine, dulemar-wileganaga, Bab-Dummad-Gayaburba-Nuedgi ega sunmakleded.</para>
  <para style="p">
    <verse number="6" style="v" />”Degine, Juanʼga be sogbalo: ‘Ar dule-an-bensulidgindi, nued egi binsalesye.’ ”</para>
  <para style="p">
    <verse number="7" style="v" />Juan-sapingan-warbogwad nadmargu, Jesús, Diigi-dule-oged-Juanʼgi dulemarga sunmakded. Sogded: “¿Ar ibi-dakega bemar nega-dulesulidganba arbimarsunna? ¿Nargammu burwaba-aibangwichi-dakega be arbimala? Suli, a-dakega be arbisurmalad. <verse number="8" style="v" />¿Degite, ar ibi-dakega be arbimarsunna? ¿Dule-wargwen mor-nued-yoi-gudiid-dakega be arbimala? Suli, a-dakega be arbisurmalad. Ar dulemar-mor-nued-yoi-gudimaladdi, reymar-negyagi gudidimalad. <verse number="9" style="v" />Ar degite, ¿ibi-dakega be arbimarsunna? ¿Bab-Dummad-gayaburba-barsoged-dakegala? Eye, an bemarga sogmar, a be daksamalad. Degine, Bab-Dummad-gayaburba-barsogedba bur dule-dummad be daksamalad. <verse number="10" style="v" />Ar we-dulegine bato narmakar Bab-Dummad sognaid:</para>
  <para style="q1">‘Be-iduale, anga-gayaburba-berbeged an barmidoed,</para>
  <para style="q2">Adi, be-iduar bega igar-mayegar.’</para>
  <para style="qr">Malaquías 3:1</para>
  <para style="p">
    <verse number="11" style="v" />”Napira an bemarga soged: Dulemar-we-napneggi-gwalulemaid Diigi-dule-oged-Juanʼba-bur-dummad sulid, ar degite, Bab-Dummad-e-negdakmaidgi bur-dule-bipigwadi, a-dule, Diigi-dule-oged-Juanʼba bur dule-dummadid.</para>
  <para style="p">
    <verse number="12" style="v" />”Diigi-dule-oged-Juan-akale, emi-ibadsega, Bab-Dummad-e-negdakmaidse-dogegala, dutusulidgi dogleged, unnila dulemar-dutusurmaladbi ese dogmaloed. <verse number="13" style="v" />Ar bela Bab-Dummad-gayaburba-barsogmalad, degi, Moisés-Igar-Mesisad, Diigi-dule-oged-Juan-nonikidse Bab-Dummad-gayaburbagi sunmaksamalad. <verse number="14" style="v" />Ar bemarga-an-soged bemar abingabiele, Diigi-dule-oged-Juan, we Elías-danikoye-soglesad-duledo. <verse number="15" style="v" />Bemar mag nue-itobiele, an bemarga ibmar soged nue-itomar.”</para>
  <para style="p">
    <verse number="16" style="v" />Geb degi, Jesús sogdebalid: “Degite, emi we-dulemar-bukmaladde, ¿doasunnaa damar be insae? Wemar-damaladi, machimala neg-magaba ambikuedgi-ambikumaladyobid, muchub-muchub agi gorbukdamalad, <verse number="17" style="v" />ega sogbukdamalad:</para>
  <para style="q1">‘An bemarga gar-ogochamalad,</para>
  <para style="q2">degite, gwen be dodossurmalad.</para>
  <para style="q1">An bemarga bukib-binsa namaksamalad,</para>
  <para style="q2">degite, gwen be bossurmalad.’</para>
  <para style="p">
    <verse number="18" style="v" />”Ar Juan we-napnegse-nonigu, dule-baigan-mas-gunnedyob mas-gunsuli gudigusad, dule-baigan-gobedyob gobsuli gudigusad. Egi be sogsagusmalad, ‘Wedi nia naiye.’ <verse number="19" style="v" />Ani Dule-Machi, andi nonigu, mas gunnonikid, gobnonibalid. Emide, angi be sogmalad: ‘We-dule be dakmalana, gadi-masgunned-duled, gadi-vino-gobed-duled.’ Deginbali, be sogmarbalid: ‘Dulemar-Roma-dummadga-mani-gaedgi-arbamalad-e-aiye, degine, dulemar-galagwensuli-isgudimalad-e-aiye.’ ”</para>
  <para style="p">Geb degine, Jesús sogdesunnad: “Ar dule-Bab-Dummad-ibmar-wisidi, ibmar-nuegan-imakedgi mag-dakle daed.”</para>
  <para style="s1">Jesús neggweburmar-sabsur-odurdaklegoedgi sunmaksad</para>
  <para style="r">(Lucas 10:13-15)</para>
  <para style="p">
    <verse number="20" style="v" />Geb degi, Jesús neggweburmargi-bukidar-ibmar-dakledisurmalad-imaksadgi sabsur ega ibmar sokarsunnad. Ar ade, a-neggweburginmalad na e-isgudiidga gwen bukib binsasurmalad, e-isgudiid gwen iesurmalad.</para>
  <para style="p">
    <verse number="21" style="v" />Jesús sogdesunnad: “¡Corazín-dorgan, be duledar-wilesmar! ¡Betsaida-dorgan, be duledar-wilesmar! Ar bemar Bab-Dummadse sabsur-odurdaklenonimaloed. Ar Tiro-neggweburgi, degi, Sidón-neggweburgi we-ibmar-dakledisurmalad imaklesana, a-neggweburmar bato dikasurgus wile-itoged-mor yosmalanad, degine, burugi obsamarbalinad, adi, oyogega, emarde na e-isguedga bukib ulubgi nue-itosmarye. <verse number="22" style="v" />Degisoggu, an bemarga sogsun, Bab-Dummad-igar-nabogoed-ibagangi, bemar bur bule Tiro-dorganba, degi, Sidón-dorganba sabsur odurdaklemaloed.</para>
  <para style="p">
    <verse number="23" style="v" />”Emide, bemar Capernaúm-dorgan, ¿nibneggi, nued abingalegoye be binsamala? Suli. Aka be nega-uluba odurdakleged-negse be balimelledmaloed.” Ar Sodoma-neggweburgi we-ibmar-dakledisurmalad be-neggweburgi-imaklesadyob imaklesana, we-Sodoma-neggwebur amba emi-ibaganse siinad. <verse number="24" style="v" />Degisoggu, an bemarga sogsun, Bab-Dummad-igar-naboged-ibagangi, bemar bur bule Sodoma-dorganba sabsur odurdaklemaloed.”</para>
  <para style="s1">Anse be dagmar, anse be obunnodamar</para>
  <para style="r">(Lucas 10:21-22)</para>
  <para style="p">
    <verse number="25" style="v" />A-ibagangi, Jesús Bab-Dummadga-sunmakdegua, sogded: “Baba, an be-nug odummosun, bedi nibnegsemaidid, we-napneg-e-Dummadbalid. Ar bedi dule-ibmar-wismaladgi, dule-ibmar-magar-itomaladgi, an-we-ibmarmar-imaksad aku-ito be imaksad. Dule-baisursunnagwadmargardi bur be osanalosad, adi, amar magar itomalagar. <verse number="26" style="v" />Eye, Baba, ar deyob be abesad.”</para>
  <para style="p">
    <verse number="27" style="v" />Jesús sogdebalid: “An-Bab anga bela ibmarmar uksad. Dulemar-wargwensaar Bab-Dummad-Machi-mag-daked satemalad, unnila Babbi mag daked. Degi, dulemar Bab-akudakmarbalid, unnila E-Machibi mag Bab-daked. Ar doaga E-Machi na e-Bab-osanalobie, agarbi na osanaloged.</para>
  <para style="p">
    <verse number="28" style="v" />”Bela bemar-yegus-alamaknaimalad, degi, yegus-itodidimalad, anse be dagmar, ani an bemarga obunnoged ukoed. <verse number="29" style="v" />An-igar-maid be sumar. Moli-bebe-nikad warbo-ebo-arbaegala, suar-biir e-dukargi edindamaladyob be angi akamar. Angi be durdakmar, ar an san-dummarba imaksulid, degine, an gwage-eikwaa-daed-duled. Agi na be-burbagala, be obunnoged amioed. <verse number="30" style="v" />Ar an-igar-maid dutusursulid, nollogwad, degine, an-ibmar-seed ukubalid.”</para>
  <chapter number="12" style="c" />
  <para style="s1">Jesús-sapingan obunnoged-ibagi ibmar-gwag gwachamalad</para>
  <para style="r">(Marcos 2:23-28; Lucas 6:1-5)</para>
  <para style="p">
    <verse number="1" style="v" />Deun a-ibagangine, Jesús obunnoged-ibagi orosgi-dakleged-digaled-imbaba nadapgu, e-sapingan ukur itoarmargu, ibmar-digaled-gunnega gwane-gwane imaksamalad. <verse number="2" style="v" />Fariseoʼmar-Jesúsʼba-nadapmalad deyob dakarmargu, Jesúsʼga sogdemalad:</para>
  <para style="p">—Be dakena, be-sapingan obunnoged-ibagi ibmar-ise-imakleged imaknadapmalad.</para>
  <para style="p">
    <verse number="3" style="v" />Jesús, Fariseoʼmar-abin sogded:</para>
  <para style="p">—¿Ar bemarde Bab-garda absodisurmarsi, igi David imaksa, deun David, degi, e-sordamar ukumecharmargu? <verse number="4" style="v" />A-ibagi David Bab-Dummadse-goled-negse dognonigusad, degi, madu-Bab-Dummadga-uklesad guchagusad. Ar David, degi, e-sordamar, a-madu gunnedsulinad, ar ade, madu isedid. ¿Ar we-madu unnila dule-irwa-Bab-Dummadse-gormaladbi gunnoye igar-mainsursi? Degisoggu, an-sapingan nabir imaksamarmodo. <verse number="5" style="v" />Deginbali, ¿ar bemarde Moisés-Igar-Maid absodisurmarsi? Agi igi-dule-irwa-Bab-Dummadse-gormalad, Bab-Dummadse-goled-neggi, obunnoged-ibagi annadimala, ¿ar degite amar igar-noar imakdimala? Suli, igar-noar imakdisurmala. <verse number="6" style="v" />Inniki an bemarga soged, wegi Bab-Dummadse-goled-negba dule-bur-dummad gudiid. <verse number="7" style="v" />Ar bemar Bab-Dummad-soged nue mag itomalana ibu we obare:</para>
  <para style="q1">‘Anga ibmar-ogumakar-ukedba nue wile-emar-daked bur an abeged.’</para>
  <para style="qr">Oseas 6:6</para>
  <para style="p">”Ar we be insamalana, an-sordamar noar-ibmar-imaknaiye be sogosurmalanad. <verse number="8" style="v" />Degisoggu, be wisgumalagar, ani Dule-Machi, Obunnoged-Iba-e-Dummadid.”</para>
  <para style="s1">Jesús dule-argan-burgwaled-nudaksad</para>
  <para style="r">(Marcos 3:1-6; Lucas 6:6-11)</para>
  <para style="p">
    <verse number="9" style="v" />Jesús, a-nainu-naidgi nadgu, Judíoʼmar-onmakednegse nonikid. <verse number="10" style="v" />Agine dule-wargwen-argan-burgwaled sii gusmogad. Jesúsʼgi gwisguegala, yamo ese egichiarmalad. Ega sogdemalad:</para>
  <para style="p">—¿Ar obunnoged-ibagi sunna dule nudaklege?</para>
  <para style="p">
    <verse number="11" style="v" />Jesús abin-sogded:</para>
  <para style="p">—¿Ar doa-dule, bemar na sibad-wawaad-wargwen nikadibe, ar bei obunnoged-ibagi yaa-gureged-yaba argwachale, be onossurmalale? Be onosmalale. <verse number="12" style="v" />Ar degite, ¿dule, sibad-wawaadba bur-ibmar-nuedsursi? Ar degisoggu, obunnoged-ibagi ibmar-nued-imaked, sunna imaked.</para>
  <para style="p">
    <verse number="13" style="v" />Geb degi, Jesús dule-argan-burgwaledga sogdesunnad:</para>
  <para style="p">—Be-argan be onak.</para>
  <para style="p">Dule e-argan onakwidgu, yog nuguar naded. Ar igi e-argan-baid nuedi, deyob e-argan gunonikid. <verse number="14" style="v" />Fariseoʼmar Judíoʼmar-onmakedneggi-bukmalad yog ainiar imaksamalad. Geb igar amiarmalad, igi-saele Jesús-oburgwemalodibeye.</para>
  <para style="s1">Bab-Dummad ega arbaega Jesús-susad</para>
  <para style="p">
    <verse number="15" style="v" />Ar Jesús, Fariseoʼmar-e-oburgwebied wissoggu, agi-gudiidgi bangudsunnad. Dulemar-bukidar eba nadegusmalad. Degine, geb Jesús dulemar-uellemalad bela nudaksad. <verse number="16" style="v" />Jesús dulemar-nudaksadga igar uksad, mer an-barsogmaloye, an doa guye. <verse number="17" style="v" />Ar epenne, Bab-Dummad-gayaburba-barsoged-Isaías idu-sogsagusadba guega, deyob gusad. Deun sogsagusgu, Bab-Dummad sogye:</para>
  <para style="q1">
    <verse number="18" style="v" />“We an-mai, anga arbaega an susad.</para>
  <para style="q2">An nue na sabed, an egi nue-weligwar itoged.</para>
  <para style="q1">An-Burba an ega ukoed,</para>
  <para style="q2">ar dulemar-yar-baid-baidgi-bukmaladga igar-naboged-igargi sunmakoed.</para>
  <para style="q1">
    <verse number="19" style="v" />A-dule gwen urwosulid,</para>
  <para style="q2">degi, binnasur golosurbalid.</para>
  <para style="q1">Ar neg-imbaba binnasur-gordii,</para>
  <para style="q2">e-gaya dule gwen itogosulid.</para>
  <para style="q1">
    <verse number="20" style="v" />Ar gammu-maraled gwen bisgosulid,</para>
  <para style="q2">degine, gwallu-gwillo-binna-gamaid, gwen oginnosulid,</para>
  <para style="q1">igar-napiragwad imakedsegad.</para>
  <para style="q2">
    <verse number="21" style="v" />Ar bela-dulemar-yar-baid-baidgi-bukmalad e-bendakega, a-dule-edarbebukwa gumaloed.”</para>
  <para style="qr">Isaías 42:1-4</para>
  <para style="s1">Jesús nia-saila-sogedba niamar-onodiiye e-annik sogmalad</para>
  <para style="r">(Marcos 3:20-30; Lucas 11:14-23; 12:10)</para>
  <para style="p">
    <verse number="22" style="v" />Geb degi Jesúsʼse dule-niasaed senonimalad. We-dulede, geg-ataked, degine, geg-sunmakbalid. Jesús a-dule-nudaksad. Degisoggu, nabir-atake, degi, nabir-sunmake gussunnad. <verse number="23" style="v" />Jesús-dule-nudaksad bela dulemar geger dakdemalad, sogdemarsunnad: “¿Ar we-dulede, inso David-wagwa-yoedse-danikoye-soglesad-sunnad be insae?”</para>
  <para style="p">
    <verse number="24" style="v" />Ar Fariseoʼmardi degi-dulemar-soge-itoarmargu, sogdemalad: “Suli, we Mesíasʼsuli. Wede niamar-e-dummad-Beelzebúʼye-nugadba, niamar-onodiid.”</para>
  <para style="p">
    <verse number="25" style="v" />Ar Jesús, Fariseoʼmar-binsanaid mag daksoggu, amarga sogded: “Rey-gwensak-neggwebur-dakmaidgi, e-sordamar na dukin-dukin aibinnarmalale, we-neggwebur bergudeled. Degine, ar neggweburdibe, neg-yagindibe, e-neg-yaginmalad na egi aibinnarmalale, we-neg bergudeled. <verse number="26" style="v" />Ar nia-saila-Satanás e-sapingan-onodele, ar na dukin egi aibinna-itole. Ar degiile, ¿igi e-neg-na-dakmaid degisadeguosunna? Suli, e-neg bergudele.</para>
  <para style="p">
    <verse number="27" style="v" />”Ar ani, nia-saila-Beelzebú-nuggi an niamar-onodiile, ¿be-sapingandi doa-nuggi niamar-onodimarmosunna? Ar be sogmardibe Bab-Dummad ega gargangued ukye. Degisoggu, bemarga oyolenaido, be noar sogdimalad, nia-saila-sogedba an niamar-onodiiye.</para>
  <para style="p">
    <verse number="28" style="v" />”Ar an Bab-Dummad-Burba-Isligwaledgi niamar-onodiile, we bemarga oyonado, Bab-Dummad-e-negdakmaid bemarse warmaknoniye.</para>
  <para style="p">
    <verse number="29" style="v" />”Ar dule, dule-dutusulid-negyaba ibmar-atursaega dule-dutusulid-edingwelergebed. Deyob imaksulile, gege atursaed. Deyobi, an nia-sailagi-nakwisadba niamar-onodiid.</para>
  <para style="p">
    <verse number="30" style="v" />”Ar dule anba dasulile, angi gwisgudido. Ar dule anga dulemar-anba-naguega danar urbedisulile, bur we-dule, angi dule-banguega imakdido.</para>
  <para style="p">
    <verse number="31" style="v" />”Ar degisoggu, an bemarga sogsun, ar bela dulemar-e-isgued, degine, dulemar-galagwensuli Bab-Dummadgi-dodoar-sunmaked, Bab-Dummad sunna amarga isgued elioed. Ar dulemar Bab-Dummad-Burbagi galagwensuli dodoar-sunmaksardi, Bab-Dummad gege ega isgued elied. <verse number="32" style="v" />Ar doa-dule galagwensuli Dule-Machigi dodoar sunmaksadibe, Bab-Dummad sunna amarga isgued elioed. Ar dule Bab-Dummad-Burba-Isligwaledgi galagwensuli egi dodoar sunmaksardi, Bab-Dummad ega e-isgusad emi, degi, yoedse, gwen eliosulid.</para>
  <para style="p">
    <verse number="33" style="v" />”Ar sapi nuedile, e-durbamaked nuedmodo. Sapi isganale, e-durbamaked isganamodo. Ar ade, sapi e-sanmakedgi dakleged, sapi-nueddibe, sapi-isganadibe. Dulemar deyobmodo, e-daedgine mag daklenonimogoed.</para>
  <para style="p">
    <verse number="34" style="v" />”¡Ar bemar naibe-bulegan-e-mimmiganyob gumalad! Ar bemar isgana damarsoggu, degite, ¿ar igi ibmar-nuegangi be sunmakmalosunna? Geg ibmar-nuegangi be sunmakmala. Ar ade, dule gwagegi-binsaedba sunmakdaed.</para>
  <para style="p">
    <verse number="35" style="v" />”Ar dule, dule-nuedile, e-gwage-nuedba ibmar-nued sunmakdo. Ar dule, dule-isganale, e-gwage-isganaba ibmar-isgana sunmakmodo. <verse number="36" style="v" />Ar andi an bemarga sogdo, ar dule yogasaar galagwensuli sunmaksale, Bab-Dummad-igar-nabogoed-ibagangine, Bab-Dummadga na dukin barsoggwichi gumalodo. <verse number="37" style="v" />Ar be sunmaksadbali, bega soglegoed, be sabsur odurdaklegoye. Bega soglegodibe, be sabsur-odurdaklegosurye.”</para>
  <para style="s1">Ibmar-dakledisurmalad dakbimalad</para>
  <para style="r">(Marcos 8:11-13; Lucas 11:29-32)</para>
  <para style="p">
    <verse number="38" style="v" />Agi geb gwen-gwen Garda-Narmaked-Dulemar, degi, Fariseoʼmar, Jesúsʼga sogdemalad:</para>
  <para style="p">—Odurdaked-saila, anmar-wagab ibmar-wilubgan-dakledisulid anmarga be imake, adi, anmar mag dakega, be Bab-Dummad-nuggi-sunmaked napiragwadi.</para>
  <para style="p">
    <verse number="39" style="v" />Jesús, abin-sogded:</para>
  <para style="p">—Be, dule-isganamalad. Be, negsichigi-galagwensuli-yoledimaladid. Be, Bab-Dummadgi nodimaladid. Emide, be ibmar-wilubgan-dakledisulid bega imaked be abemalad. Ar an bega sogmar, wilubgan bega oyolegosulid. Unnila bemarga-oyolegoedi, Bab-Dummad-gaya-barsoged-Jonásʼye-nugad-gusadyob bega oyolegoed.</para>
  <para style="p">
    <verse number="40" style="v" />”Ar igi Jonás ua-dummad-saban-yaba ibapaa ibginedba, degi, mutikidba megisa, ayobi, ani Dule-Machi, napa-urba ibapaa ibginedba, degi, mutikidba megmogoed. <verse number="41" style="v" />Bab-Dummad-igar-nabogoed-ibagangi, Níniveʼginmalad, bemar-emi-dula-gudidimaladgi gwisgudamalogua, bemar-sabsur-odurdakye sogdamaloed. Ar ade, Jonás Bab-Dummad-igargi sunmaksagu, Nínive-dorgan na e-isguedga bukib-binsas gusmalad, e-daed gwagsa gusmalad. Ar emigindi, Jonásʼba bur bule dule-dummad wegi bemar-abargi gudiinad. Ar degite, bemar be-isguedga na be bukib binsasurmalad, be-daed na be ogwasurmalad.</para>
  <para style="p">
    <verse number="42" style="v" />”Rey-bundor-dad-nakwed-argan-nuedsikid-yar-dakmaid Bab-Dummad-igar-nabogoed-ibagangi bemar-emi-dula-gudidimaladgi gwisgudagogu, bemar-sabsur-odurdakye sogdagoed. Ar ade, we-omegwa dad-Salomón-dule-binsaed-ibed-nikad-itogega bela-bela-dikasur danigusad. Ar emigindi, Salomónʼba bur bule dule-binsaed-nikadi, wegi bemar-abargi gudiinad. Ar degite, bemar an-itobisurmalad.”</para>
  <para style="s1">Burba-isgana-nosad, gannarse nonidaed</para>
  <para style="r">(Lucas 11:24-26)</para>
  <para style="p">
    <verse number="43" style="v" />Ar Jesús sogdebalid: “Ar niaburba dulegi nodele, neg-dinnaganaba obunnoged-neg amidii daed. Ar neg-obunnoged amisursoggu, <verse number="44" style="v" />sogdasunnoed, ‘An-neg-an-mete-alidse gannar an dognaoye.’ Ar na e-negse modapogu, dakdapoed, neg ollobi sii, nue durwiar sii, degi, nue nudakar sibali.</para>
  <para style="p">
    <verse number="45" style="v" />”Geb degi, niaburba deyob daksale, e-sordamar-walagugle (7) eba-bur bulegandamalad-sedagega gannar naoed. Niaburbamar a-negse dognonimalogu, na e-negga imakdemaloed. Geb we-dule epenne-e-daedba aka bur bule isgudsunnoed. Ayobi bemar-emi-dula-gudidimalad-isganamalad gumarmogoed.”</para>
  <para style="s1">Jesús-e-nan, degi, Jesús-e-urbamar, Jesús-aminonimalad</para>
  <para style="r">(Marcos 3:31-35; Lucas 8:19-21)</para>
  <para style="p">
    <verse number="46" style="v" />Ar amba Jesús dulemarga sunmaksiidgine, Jesús-e-nan, degine, Jesús-e-urbamar Jesúsʼbo-sunmakmalaga neg-magaba Jesús-edarbebukwa-gusmalad. <verse number="47" style="v" />Geb dule-wargwen Jesúsʼga sognonikid:</para>
  <para style="p">—Emi be-nan, be-urbamar, neg-magaba be-edarbebukmalad, bebo sunmakbimalad.</para>
  <para style="p">
    <verse number="48" style="v" />Jesús, dule-deyob-ega-sogedga abin-sogded:</para>
  <para style="p">—¿Ar doa an-nan-sunna? ¿Doamar an-urbamar-sunna?</para>
  <para style="p">
    <verse number="49" style="v" />Jesús na e-argan e-sapingansik-oyodgua, sogded:</para>
  <para style="p">—Wemar an-nanad, wemar an-urbamalad. <verse number="50" style="v" />Ar doa-dule an-Bab-nibneggi-maidba, ibmar imakele, ar a, an-nando, a, an-bundo, a, an-urbamardo.</para>
  <chapter number="13" style="c" />
  <para style="ms2">3f. Jesús, Bab-negsemaidgi burbar sunmaksad</para>
  <para style="mr">(13:1-58)</para>
  <para style="s1">Jesús, ibmar-gwag-diglegedgi burbar sunmaksad</para>
  <para style="r">(Marcos 4:1-9; Lucas 8:4-8)</para>
  <para style="p">
    <verse number="1" style="v" />A-ibagi Jesús negyagi-sii nodgua, mata-dummad-gakase nadegusad. Geb agi sigdapid. <verse number="2" style="v" />Geb dulemar-bukidar ese nonimalad. Jesús dulemar-odurdakega, urgi-nakwis imaksasunnad. Geb uryagi sigisad. Dulemardi, Jesús-itogegala, bela mata-dummad-gakagi ambikusmalad.</para>
  <para style="p">
    <verse number="3" style="v" />Jesús bukidar ibmar-burbarmaladgi akar-akar dulemarga sunmaksii gusad, dulemar-odurdaksii gusad.</para>
  <para style="p">Jesús weyob sogde gusad: “Ibagwengine, dule-wargwen-ibmar-gwag-digedi, ibmar-gwag dignaded. <verse number="4" style="v" />Ibmar-gwag-dignaigusgu, abala igargi babatidapid. Sikwimar nonigua, ibmar-gwag-igargi-babatismalad manonimalad.</para>
  <para style="p">
    <verse number="5" style="v" />”Ibmar-gwag abala napa-asginegwadgi akwa-yaisulidgi babatismalad. Agi ibmar-gwag gwae-gwae ainialid, ar ade, napa asginegwad. <verse number="6" style="v" />Dad gaargu, ibmar-gwag gummakded, ar ade, e-maligan asginesoggu, dinguded.</para>
  <para style="p">
    <verse number="7" style="v" />”Ibmar-gwag abala iko-abargi babatisad. Ibmar-gwag dungudgu, ikomar ichosad, degisoggu, gwen sanmaksasursunnad.</para>
  <para style="p">
    <verse number="8" style="v" />”Ar ibmar-gwag-napa-nuedgi-babatismaladdi, nue-sanmaksamalad:</para>
  <para style="q2">Ibmar-gwag-abala, wilubba sanmaksamalad.</para>
  <para style="q2">Abala, nued-mergu sanmaksamalad.</para>
  <para style="q2">Abala, bela-belagwad sanmaksamalad.”</para>
  <para style="p">
    <verse number="9" style="v" />Geb Jesús sogdebalid: “An-bemarga-ibmar-soged bemar mag nue-itobiele, nue-itomar.”<figure style="fig" desc="Sower" file="LB00094B.TIF" size="col" loc="" copy="" ref="">Dule-ibmar-gwag-digedi, ibmar-gwag digded. (Mateo 13:3) </figure></para>
  <para style="s1">Ibiga Jesús burbar sunmakdae</para>
  <para style="r">(Marcos 4:10-12; Lucas 8:9-10)</para>
  <para style="p">
    <verse number="10" style="v" />Geb degi, Jesús-e-sapingan Jesúsʼse nonimargu, ega sogdemalad:</para>
  <para style="p">—¿Ar ibiga be dulemarga burbar ibmar sogdae?</para>
  <para style="p">
    <verse number="11" style="v" />Jesús abin-sogded:</para>
  <para style="p">—Ar bemargardi, Bab-Dummad-e-negdakmaid igar-burbar-mamaid osanalogoye maid. Dule-baigangardi, ega osanalegosulid. <verse number="12" style="v" />Ar dule-ibmar-nikadga, amba ega ibmar-uklebalodo, adi, bur bule gatik ibmar-nikuegar. Ar dule-ibmar-suliddina, ar bipi-wis-ibmar-nikadi, aka bur e-annik sulegoed. We sogleged, bemardi bur bule ibmar-mag-ito guoye. <verse number="13" style="v" />A-ular, we-dulemarga burbar an sunmakdaed:</para>
  <para style="q1">‘Ar amba dakmar-inigwele, aku dakmalad.</para>
  <para style="q2">Ar itomar-inigwele, aku itomalad.’</para>
  <para style="p">
    <verse number="14" style="v" />”Ar degisoggu, igi epenne Bab-Dummad-gayaburba-barsoged-Isaías sogsagusa, ar deyob gunonisundo, deun sogsagusgu:</para>
  <para style="q1">‘Ar na e-uayagwar itomalo-inigwele, aku itomaloed.</para>
  <para style="q2">Ar na e-ibyagwar dakmalo-inigwele, amba aku dakmaloed.</para>
  <para style="q1">
    <verse number="15" style="v" />Ar we-dulemar an-itobisurmalad,</para>
  <para style="q2">ar na e-uayagi nue aku-itomalad,</para>
  <para style="q2">ar e-ibya na murdik imaksamalad.</para>
  <para style="q1">Ar adi, mer na e-ibyagi mag dakmalagar,</para>
  <para style="q2">degi, mer na e-uayagi mag itomalagar,</para>
  <para style="q2">deginbali, mer e-ulubgi mag itomalagar.</para>
  <para style="q1">Ar degiile, Bab-Dummadsik namalo-itole,</para>
  <para style="q2">ar degiile, an nudak dakledagoed.’</para>
  <para style="qr">Isaías 6:9-10</para>
  <para style="p">
    <verse number="16" style="v" />”Ar bemargindi, nued binsalesmalad, ar bemar-ibyadi, magar ibmar daked. Bemar-uayadi, magar neg-itobalid. <verse number="17" style="v" />Ar napira an bemarga soged, bukidar Bab-Dummad-gayaburba-barsogmalad, degi, bukidar dule-innikidamalad, emi-bemar-ibmar-daknanaid aisaar dakbigusmalanad, emide, gwen daksasurgusmalad. Degi, emi-bemar-ibmar-itoged, aisaar itobi-gusmalanad, emide, gwen itossurgusmalad.”</para>
  <para style="s1">Jesús, ibmar-gwag-digedgi-burbar-sunmaksad odulosad</para>
  <para style="r">(Marcos 4:13-20; Lucas 8:11-15)</para>
  <para style="p">
    <verse number="18" style="v" />Jesús sogdebalid: “Emisgi, ibmar-gwag-digedgi an-bemarga-sunmaksad-e-burba be nue itomarsun: <verse number="19" style="v" />Ar dule-wargwen Bab-Dummad-gayaburba-itosad aku-itodibe, nia-saila nonikogua, a-dule-gwagegi gayaburba-nued-diglesad ei ungenonikoed. Ar we sogleged, we ibmar-gwag igargi diglesadye.</para>
  <para style="p">
    <verse number="20" style="v" />”Ar ibmar-gwag-akwa-imbaba-babatismaladdi, adi, Bab-Dummad-gayaburba itosmargu, nue weligwar abingasmalanad. <verse number="21" style="v" />Ar wemar unnila asginbi Bab-abingasmarsoggu, ibmar-gwag-digaled-e-maligan asgine digaleyobid. Degisoggu, Bab-Dummad-gayaburba-ular wilearmargu, degine, dulemar sabsur e-imakarmargu, Bab-Dummadgi bangudmalad.</para>
  <para style="p">
    <verse number="22" style="v" />”Ar ikomar-abargi-batismaladdi, we-dulemar Bab-Dummad-gayaburba abingasmalando, ar we-napneggi ibmarbina bukib-binsaedbali, degi, maniginbi bur binsamarsoggu, binsaed-galedmalad, abali, Bab-Dummad-gayaburba-e-gwagegi-naid iedmarsunnad. Degisoggu, amar ibmar-gwag gwen sanmaksasulidyob gunonisunnad.</para>
  <para style="p">
    <verse number="23" style="v" />”Ar ibmar-gwag-napa-nuedgi-diglesmaladdi, we-dulemardi Bab-Dummad-gayaburba-itosmargu, magasar nue itosmalad. Degisoggu, amar ibmar-gwag-nue-sanmaksamaladyob gunonisunnad:</para>
  <para style="q2">Amar-abala, wilubba sanmaksamalad.</para>
  <para style="q2">Amar-abala, nued-mergu sanmaksamalad.</para>
  <para style="q2">Amar-abala, bela-belagwad sanmaksamalad.”</para>
  <para style="s1">Jesús, burbar gagan-isganagi sunmaksad</para>
  <para style="p">
    <verse number="24" style="v" />Jesús burbar dulemarga sunmakdebalid. Sogdebalid: “Bab-Dummad-e-negdakmaid-igar weyob gued: Dule-wargwen na e-nainugi ibmar-gwag-nued digsad. <verse number="25" style="v" />Ar dulemar gabidmargu, e-isdarad orosgiid-digaled-abargi gagan-isgana dignonimogad. Geb degine, naded.</para>
  <para style="p">
    <verse number="26" style="v" />”Ibmar-gwag nue aramaksagu, sanmakargu, gagan-isgana abargi daklearmogad.</para>
  <para style="p">
    <verse number="27" style="v" />”Ar e-maigan nainu-ibedse nonimalad, ega sognonimalad: ‘Dummad, ¿ar be-nainugi ibmar-gwag-nued be digsasursi? ¿Ar degite, bia we-gagan-isganamarde danisunna?’ <verse number="28" style="v" />Nainu-ibed, abin-sogded: ‘An-isdarad we-gagan-isgana digsad.’ E-maigan, abin-sogdemarmogad: ‘¿We-gagan-isgana ungenabi be anmar-abege?’</para>
  <para style="p">
    <verse number="29" style="v" />”Nainu-ibed, abin-sogded: ‘Suli, mer be ungenamalo. Ar abakalegi gagan-isgana-bemar-ungenaidgi be orosgi-dakleged ungiarbalile. <verse number="30" style="v" />Bur ebobela, ibmar-gwag-weleged-ibaganse itoba na dungumamaimaloed. A-ibagangi ibmar-gwag-weemaladga an sogoed, bina gagan-isgana-inse be weemargwerye, ogumakega danar-danar edinmarye. Orosgi-daklegeddi, be an-ibmar-gwag-urbilegedse urbenamaloye.’ ”</para>
  <para style="s1">Jesús, burbar mostaza-e-gwaggi sunmaksad</para>
  <para style="r">(Marcos 4:30-32; Lucas 13:18-19)</para>
  <para style="p">
    <verse number="31" style="v" />Jesús, baid-igar-burbar-sunmaklegedgi sunmakdebalid. Sogdebalid: “Bab-Dummad-e-negdakmaid-igar, dule-wargwen e-nainugi mostaza-e-gwag-digsayob gued. <verse number="32" style="v" />Ar mostaza-gwag ibmar-gwagba bur-bipi-inigwele, ar dunguderdi, ibmar-dubaled-masga-gued-birgi obitedaed. Degisoggu, ar sapiga gunonikogu, sikwimar-niba-gukudimalad, sunna e-anagangi gabmalad.”</para>
  <para style="s1">Jesús, burbar madubur-inagi sunmaksad</para>
  <para style="r">(Lucas 13:20-21)</para>
  <para style="p">
    <verse number="33" style="v" />Jesús baid-igar-burbar-sunmaklegedgi sunmakdebalid. Sogdebalid: “Bab-Dummad-e-negdakmaid-igar weyob gued: Ar igi ome-wargwen ilapaa-madubur-wilubsaedgi, madubur-ina obatisa, geb degi madubur-ina binna-binna bela omuedse madubur-ganonidaed.”</para>
  <para style="s1">Ibiga Jesús burbar-sunmakleged-igargi sunmakdedae</para>
  <para style="r">(Marcos 4:33-34)</para>
  <para style="p">
    <verse number="34" style="v" />Ar bela Jesús burbar-sunmaklegedgi dulemarga sunmakdedaed, burbar-sunmaksuli gwen gussulid. <verse number="35" style="v" />Ar Bab-Dummad-gayaburba-barsoged sogsagusadba guegala, deyob Jesús sunmakdii gusad, deun sogsagusgu:</para>
  <para style="q1">“An sunmakdogu, burbar an sunmakoed,</para>
  <para style="q2">negasaila-akar ibmar-dukuar-mamaid an odulogega, burbar an sunmakoed.”</para>
  <para style="qr">Salmo 78:2</para>
  <para style="s1">Jesús, burbar-gagan-isganagi-sunmaksad osanalosad</para>
  <para style="p">
    <verse number="36" style="v" />Geb degi dulemar Jesúsʼgi-bangudgua, Jesús negyaba dogdegusad. E-sapingan Jesúsʼse walik-gunonimargu, ega sogdemalad:</para>
  <para style="p">—Gagan-isganagi be burbar-anmarga-sunmaksad, anmarga be oduloge, ar wede ibi obare.</para>
  <para style="p">
    <verse number="37" style="v" />Jesús abin-sogded:</para>
  <para style="q1">—Dule-ibmar-gwag-nued-digedi, we Dule-Machid.</para>
  <para style="q1">
    <verse number="38" style="v" />Nainu-obaredi, we-napneg gued.</para>
  <para style="q1">Ibmar-gwag-nuedi, we Bab-Dummad-e-negdakmaid-e-mimmigan gued.</para>
  <para style="q1">Gagan-isganadi, we nia-saila-e-mimmigan gued.</para>
  <para style="q1">
    <verse number="39" style="v" />Ar dule-isdarad-gagan-isgana-digsadi, nia-saila gued.</para>
  <para style="q1">Ibmar-gwag-weleged-ibagan, we-napneg-berguoed-ibaganad.</para>
  <para style="q1">Dulemar-ibmar-gwag-weemaladi, baliwiturmar gued.</para>
  <para style="p">
    <verse number="40" style="v" />”Ar igi gagan-isgana unnulege, degi, ogumaklege, deyobi, we-napneg-berguedse guoed. <verse number="41" style="v" />Ar Dule-Machi na e-baliwiturmar-barmidagoed, e-negdakmaidgi dulemar-ibmar-ichodimalad, degi, ibmar-isgana-imakdimalad, soo-sailase-ogumaknaega, weenonikoed. <verse number="42" style="v" />Agi amar bobukwa, degi, beedse-wilebukwadba nugar-ogorbukwa, gumaloed. <verse number="43" style="v" />Geb degi, dule-ibmar-inniki-imakmaladdi, e-Bab-negdakmaidgi dad-ibeler-gaeyob mag daklenonikoed. Ar dulemar magar-itobiele, an-ibmar-soged nue itomar.”</para>
  <para style="s1">Jesús, or-nuegan-gargerbad-odukuar-siidgi sunmaksad</para>
  <para style="p">
    <verse number="44" style="v" />Jesús sogdebalid: “Aginbali, Bab-Dummad-e-negdakmaiddi, or-nuegan nainugi odukuar-bukwadyob gued. Dule-wargwen a-or-nuegan amisgu, gannar odukusad. Or-amisadba, weligwar-ito nadegusad. Geb a-nainu-bakega, bela na e-ibmar-nikadi uksad, adi, a-or-nuegan na egadga imakegar.”</para>
  <para style="s1">Jesús, burbar dimmurgiid-e-akwa-yeerdaklegedgi sunmaksad</para>
  <para style="p">
    <verse number="45" style="v" />Jesús sogdebalid: “Bab-Dummad-e-negdakmaid, dule-wargwen-ibmar-baked dimmurgiid-e-akwa-yeerdakleged-amidiidyob gued. <verse number="46" style="v" />We-dule, dimmurgiid-e-akwa-yeerdakleged-amisgua, nadegusad. Na ibmar-nikadi, bela uksa gusad, agi dimmurgiid-e-akwa-yeerdakleged baknonikid.”</para>
  <para style="s1">Jesús, burbar sakigi sunmaksad</para>
  <para style="p">
    <verse number="47" style="v" />Jesús sogdebalid: “Amba deyobbardo, Bab-Dummad-e-negdakmaid sakiyob gubalid. Saki demargi-miledogua, bela galagwensuli uamar egi galeged. <verse number="48" style="v" />Saki ua-ena-gusale, demar-gakase saki-sedmaloed. Dulemar ambikudmalogu, uamar-nueganbi garbagi urbedamaloed. Uamar-isganadi, miledoed.</para>
  <para style="p">
    <verse number="49" style="v" />”Ar debayobi, we-napneg-berguedse guoed. Baliwiturmar ainidogua, dule-inniki-ibmar-imakmalad, dule-isganamargi bachik urbenonikoed. <verse number="50" style="v" />Geb soo-sailase, dule-isganamar-midmaloed. Agi dule-isganamar bobukwa, degi, beedse-wilebukwadba, nugar-ogorbukwa gumaloed.”</para>
  <para style="s1">Jesús, ibmar-binidgi, degi, ibmar-sergangi sunmaksad</para>
  <para style="p">
    <verse number="51" style="v" />Jesús geb e-sapinganga sogded:</para>
  <para style="p">—¿Ar bela Bab-Dummad-e-negdakmaidgi an-bega-sunmaksamalad mag be itomala?</para>
  <para style="p">Jesús-abin, sogdemalad:</para>
  <para style="p">—Eye, Dummad. Anmar bela mag itomalad.</para>
  <para style="p">
    <verse number="52" style="v" />Jesús sogdebalid:</para>
  <para style="p">—Ar Garda-Narmaked-Dule-wargwen bela Bab-Dummad-e-negdakmaid-igar nue-wisgunonikile, bab-neguya-sediid-gwensakyob gued. Igi we-bab na e-ulu-ibmar-sabogedgi ibmar-binigan, degi, ibmar-sergan, onodae, deyobi, we-dule-nue-igar-wisid, baigan-odurdakega, ibmar-epenne-durdaksad, degine, ibmar-bini-durdaksad, ebumogad.</para>
  <para style="s1">Jesús, Nazaretʼgi gudii gusad</para>
  <para style="r">(Marcos 6:1-6; Lucas 4:16-30)</para>
  <para style="p">
    <verse number="53" style="v" />Jesús igar-burbamaladgi-sunmaksiid-bergusad-sorba, nade gusad. <verse number="54" style="v" />Jesús e-dungusad-neggweburse nonigu, Judíoʼmar-onmakedneggi emar-odurdaksigisad. Bukidar agi geger dakdemalad, sogdemalad:</para>
  <para style="p">“¿Ar wede, bia binsaed-nuegan amidae? ¿Ar ibiga nabir wede, ibmar-dakledisurmalad imakdae? <verse number="55" style="v" />¿Ar wede, urgogi-arbaed-dule-machisursi? ¿Ar e-nande, Maríaʼye-nugsursi? ¿Santiagoʼde, Joséʼde, Simónʼde, degine, Judasʼde, e-urbamarsursi? <verse number="56" style="v" />¿Ar bela-e-bunmarde, anmar-abargi gudisursi? Ar degite, wede, ¿bia we ibmarmar durdaksasunna?”</para>
  <para style="p">
    <verse number="57" style="v" />Degisoggu, a-ular, dulemar geger Jesús-dakdemalad, Jesúsʼgi uludmarsunnad. Ar Jesúsʼdi amarga sogded:</para>
  <para style="p">“Bela-neggwebur-baigangi Bab-Dummad-gayaburba-barsogmaladbina nue sogdamalad. Ar e-neggweburginmaladbi, degi, e-neg-yaurginmaladbi baisur dakdamalad. Agala, bemar an-abingassurmarmogad.”</para>
  <para style="p">
    <verse number="58" style="v" />Degisoggu, a-ulale, Jesús, ibmar-dakledisurmalad Nazaretʼgi dogdar imaksasulid, ar bukidar egi benmalad.</para>
  <chapter number="14" style="c" />
  <para style="ms2">3g. Diigi-dule-oged-Juanʼye-nugad, burgwisad</para>
  <para style="mr">(14:1-12)</para>
  <para style="r">(Marcos 6:14-29; Lucas 9:7-9)</para>
  <para style="p">
    <verse number="1" style="v" />Deun, a-ibagangi, Rey-Herodes itoalid, bela dulemar Jesúsʼgi sunmakedbimala. <verse number="2" style="v" />Agi Herodes e-maiganga sogded: “We-dule-gudiid, we Diigi-dule-oged-Juanʼye-nugadid. Ar wede, gannar durgus gudiid. A-ulale, nabir ibmar-dakledisulid imaked.”</para>
  <para style="p">
    <verse number="3" style="v" />Ar ade, Herodes, Herodías-ular Diigi-dule-oged-Juanʼye-nugad gasa gusad. Esgoro-dubgi-edicha, esgaryagi metegusad. Herodíasʼdi, Felipe-omenad. Geb Herodes e-urba-Felipeʼgi ome-egwacha gusad. <verse number="4" style="v" />Ar ade, Juan Herodesʼga sogsa gusad: “We-ome be nikuedsulinye.”</para>
  <para style="p">
    <verse number="5" style="v" />Deun, Herodes Juan-oburgwebien-inigwele, dulemar-dobedba geg oburgwe gusad. Ar ade, dulemar Juanʼgi binsamalad, we Bab-Dummad-gayaburba-barsogedye.</para>
  <para style="p">
    <verse number="6" style="v" />Deun, Herodes-gwalulesad-ibagi iba-ononanaigua, Herodías-e-sisgwa emar-abargi-dodosgua, Herodes, nue-yeer daksagusad. <verse number="7" style="v" />Deyob-daksadbali, Herodes bunagwaga sogdegusad: “Napira ise-sogar an bega soged, ar ibu be anse egisbie, an bega ukoed.”</para>
  <para style="p">
    <verse number="8" style="v" />Geb a-bunagwade, e-nan-ega-sogedba Herodesʼga sogded:</para>
  <para style="p">—Diigi-dule-oged-Juanʼye-nugad-e-nono be bategi anga udaye.</para>
  <para style="p">
    <verse number="9" style="v" />Rey-Herodes deyob bunagwa-ega-soge-itosgua, nue-bukib-ito naded, ar bato bunagwaga sogsasoggu, “Napira an bega sogye, ar ibu be anse egisbiele, an bega ukoye,” degine, dulemar-eba-mese-naba-siid e-itosmarmosoggu, Herodes e-sordamarga sogdesunnad: “Bunagwaga Diigi-dule-oged-Juanʼye-nugad-e-nono ukmarye.”</para>
  <para style="p">
    <verse number="10" style="v" />Degisoggu, Herodes, Diigi-dule-oged-Juan-esgaryagi-mellesiid-e-dukar-egwannega igar-uksasunnad. <verse number="11" style="v" />Sordamar Diigi-dule-oged-Juanʼye-nugad-e-nono bategi senonimargu, bunagwaga uknonimarsunnad, geb degi bunagwa e-nanga uksamosunnad.</para>
  <para style="p">
    <verse number="12" style="v" />Geb degi, Juan-sapingan, Juan-e-san sunonimalad, geb neg-uangi digsamarsunnad. Degine, Juan-e-sapingan Jesúsʼse-nadmargu, ega sogdapmalad, igi Juan burgwisa.</para>
  <para style="ms1">4. JESÚS, NEGGWEBUR-BAID-BAIDGI ARBAED IMAKSAD</para>
  <para style="mr">(14:13–20:34)</para>
  <para style="ms2">4a. Jesús ibmar-dakdisulid baigan imaksad</para>
  <para style="mr">(14:13–17:27)</para>
  <para style="s1">Jesús, dule-miliatar (5,000) masgi oguchad</para>
  <para style="r">(Marcos 6:30-44; Lucas 9:10-17; Juan 6:1-15)</para>
  <para style="p">
    <verse number="13" style="v" />Jesús Diigi-dule-oged-Juan-burgwisad-wisgusgu, dulemargi banguded, bachikii nega-dulesulidgansik urgi nadegusad. Ar dulemar Jesús-naded-wisgusmargu, e-neggweburmar-akar nagab ese nadegusmalad. <verse number="14" style="v" />Jesús urgi aidesgu, dulemar-bukidar e-idu bukwa dakalid. Nue-wile dulemar-dakded, degine, dulemar-uellemalad bela nudaksad.</para>
  <para style="p">
    <verse number="15" style="v" />Bato neg-sedodgu, e-sapingana Jesúsʼse nonimalad, ega sogdemalad:</para>
  <para style="p">—Anmar nega-dulesulidgangi bukwamalad, degine, bato neg-sedodbalid. Degisoggu, dulemar be barmid, adi, neggweburmarse namalagar, agi masgunned na bakmaloed.</para>
  <para style="p">
    <verse number="16" style="v" />Jesús e-sapingan-abin sogded:</para>
  <para style="p">—Wemar naed abelesulid. Bemar ega masgunned ukmala.</para>
  <para style="p">
    <verse number="17" style="v" />E-sapingan, abin-sogdemalad:</para>
  <para style="p">—Anmar wegi mas sated. Unnila madu gwaatar, degi, ua ukabo nikmalad. Degisoggu, geg anmar masgi ogunned.</para>
  <para style="p">
    <verse number="18" style="v" />Jesús e-sapinganga sogded:</para>
  <para style="p">—Be anga madu sedamar, ua be anga sedabar.</para>
  <para style="p">
    <verse number="19" style="v" />Geb degi, Jesús gagan-birgi dulemar-oambikuega imaksad. Jesús madu-gwaataled, degi, ua-ukabogwad-susgua, niba atakdegu, Bab-Dummadga dog-nuedye sogsad. Geb degi, Jesús madu, degi, ua bisge-bisge imaksagu, e-sapinganga ukded. Degi, e-sapingan dulemarga ukdemosunnad. <verse number="20" style="v" />Degine, bela-dulemar-gudidimalad nue-immeles mas guchamalad. Jesús-sapingan mas-obichad-wesmargu, garba-gwaambe-gakabo-mergu (12) enosmalad. <verse number="21" style="v" />Dulemar-mas-guchamalad, unnila macherganbi miliatarsaar (5,000) mergued. Omegandi, degi, mimmigandi, obarilesulid.</para>
  <para style="s1">Jesús demar-birgi nanasad</para>
  <para style="r">(Marcos 6:45-52; Juan 6:16-21)</para>
  <para style="p">
    <verse number="22" style="v" />Geb degi, Jesús e-sapingan-urgi-gwae-nakwega imaksad, adi, e-iduar mata-dummad-gaka-obakar namalagar. Edi, dulemar-napi-dakega besgweled. <verse number="23" style="v" />Jesús bela dulemar-barmisgu, Bab-Dummadse golega yar-birse walagwen-nakwisad. Neg-mutikgudgu, walagwen Bab-Dummadse gorsigisad. <verse number="24" style="v" />Ur Jesús-sapingan-egi-nadapiddi mataba demar-dummadba omukulenadapid, ar ade, burwa asabin gormaid.</para>
  <para style="p">
    <verse number="25" style="v" />Bolegoedba, Jesús e-sapinganse mata-dummad-birgi ganna-ganna nadegusad. <verse number="26" style="v" />Jesús-sapingan, mata-dummad-birgi dule-dani-dakarmargua, bela-bela gwakidmalad, dobedba binnasur gotemalad. Sogdemalad:</para>
  <para style="p">—¡Girmar anmargi dani!</para>
  <para style="p">
    <verse number="27" style="v" />Degisoggu, a-ular, Jesús e-sapinganse yog gotebin imaksad. Ega sogded:</para>
  <para style="p">—¡Mer be dobgumar! ¡Be gandik imakmar! ¡Ani an gudii!</para>
  <para style="p">
    <verse number="28" style="v" />Geb degi, Pedro, abin-sogded:</para>
  <para style="p">—Dummad, ar beele, an bese mata-dummad-birgi ganna-ganna-daged be an-imakdo.</para>
  <para style="p">
    <verse number="29" style="v" />Jesús Pedroʼga sogded:</para>
  <para style="p">—Be dagdena.</para>
  <para style="p">Pedro urgi-siid mata-dummadgi-aidesgu, mata-birgi ganna-ganna Jesúsʼse nadegusad. <verse number="30" style="v" />Pedro burwa-binnasur-gormai dakdegu, dobe-ito naded. Geb degi, matagi dogdegu, binnasur goted, sogded:</para>
  <para style="p">—¡Dummad! ¡An-bendake!</para>
  <para style="p">
    <verse number="31" style="v" />Geb degi, Jesús argangi Pedro-gasgu, Pedroʼga sogded:</para>
  <para style="p">—Ibiyob be an-bengue. ¿Ar ibiga be an-bengusa?</para>
  <para style="p">
    <verse number="32" style="v" />Ar Jesús, Pedro-ebo urgi nakwismargu, burwa bogidik naded. <verse number="33" style="v" />Degine, urgi-bukwamaladi bela deyob daksamargu, Jesús-nug odummodmarsunnad. Jesús-abin dulluu nono-imaksamalad. Geb Jesúsʼga sogdemalad:</para>
  <para style="p">—Ar nue be Bab-Dummad-Machi-sunnadid.<figure style="fig" desc="Jesus reaching out to Peter" file="cn01722B.tif" size="col" loc="" copy="" ref="">Pedro mata-dummad-birgi ganna-ganna imakdedgi dobedba matagi dogdanigu, Jesús argangi Pedro-gasad. (Mateo 14:31) </figure></para>
  <para style="s1">Jesús, Genesaret-neggweburgi uellemalad nudaksad</para>
  <para style="r">(Marcos 6:53-56)</para>
  <para style="p">
    <verse number="34" style="v" />Geb degi, Jesús e-sapinganmala mata-dummad obaksamargua, Genesaret-neggweburse nonimarsunnad. <verse number="35" style="v" />Dulemar-a-neggweburginmalad Jesús-gudiid mag daksamargu, neggwebur-dikarbarmaladse gayaburba-mimidmalad. Geb bela dulemar-uellemalad Jesúsʼse senonimalad. <verse number="36" style="v" />Dulemar Jesúsʼgi wilenaigus damalad. Ega sognai damalad: “Unnila be mordukubi wis ebuged be anmar-imakye.” Ar bela e-morduku-ebusmalale, bela nugusdamalad.</para>
  <chapter number="15" style="c" />
  <para style="s1">Ibi bur dulemar-gwage ichodae</para>
  <para style="r">(Marcos 7:1-23)</para>
  <para style="p">
    <verse number="1" style="v" />Geb degi, Garda-Narmaked-Dulemar, Fariseoʼmar-Jerusalénʼgi-danimalad Jesúsʼse nonimargu, Jesúsʼga sogdemalad:</para>
  <para style="p">
    <verse number="2" style="v" />—¿Ibiga be-sapingan dadgan-Igar-Maidgi-wede yoledimala? ¿Ar ibiga be-sapingan masgunned-iduar argan enukdasurmala?</para>
  <para style="p">
    <verse number="3" style="v" />Jesús abin-sogded:</para>
  <para style="p">—¿Ar ibiga bemarmode dadgan-igar-maidba-daed-ular, Bab-Dummad-Igar-Maidgi yoledimarmosunna? <verse number="4" style="v" />Ar Bab-Dummad sogsad:</para>
  <para style="q1">‘Be-bab-nug-odummodii,</para>
  <para style="q2">degi, be-nan-nug-odummodii be nanamalo.’</para>
  <para style="qr">Éxodo 20:12; Deuteronomio 5:16</para>
  <para style="p">Degine:</para>
  <para style="q1">‘Dule, e-bab-ukabsasale, e-nan-ukabsasale,</para>
  <para style="q2">we-dule, oburgwilegoed.’</para>
  <para style="qr">Éxodo 21:17; Levítico 20:9</para>
  <para style="p">
    <verse number="5" style="v" />”Ar emigindi, bemardi soged: ‘Ar doa e-babga sogdibe, e-nanga sogdibe: Geg an be-bendakye, ar bela-an-ibmar-nikadi, bato an Bab-Dummadga uksaye. <verse number="6" style="v" />Degisoggu, a-dule, e-bab-bar-bendaksulir, degi, e-nan-bar-bendaksulir, gwen akarsurye.’ Ar weyob be be-dadgan-igar-maidba-daed-ular, Bab-Dummad-Igar-Maidgi be yoledimardo. <verse number="7" style="v" />¡Bemar wagar-darbodamalad! Ar nabir Bab-Dummad-gayaburba-barsoged-Isaías, epenne bemarnik sogsagusad, deun Bab-Dummad-sogye sogsagusgu:</para>
  <para style="q1">
    <verse number="8" style="v" />‘We-dulemar unnila asginbi an-nug odummomalad,</para>
  <para style="q2">ar e-gwage-ulubgindi angi gwen binsasurmalad.</para>
  <para style="q1">
    <verse number="9" style="v" />Ar binsa asginbi an-nug odummodimalad.</para>
  <para style="q2">E-igar-maid odurdakedi, dulemar-igar-mesisadba bur odurdakmalad.’ ”</para>
  <para style="qr">Isaías 29:13</para>
  <para style="p">
    <verse number="10" style="v" />Degi, Jesús dulemar-bukidar-bukwadse gotegu, amarga sogded:</para>
  <para style="p">—Nue bela be an-itomalo: <verse number="11" style="v" />Ar masgunned dule-oichosulid. Dule galagwensuli-sunmakerdi, adi, dule-oichodo.</para>
  <para style="p">
    <verse number="12" style="v" />Geb degi, e-sapingan Jesúsʼse walik-gunonigua, ega sogdemalad:</para>
  <para style="p">—¿Be wisi, emi Fariseoʼmar weyob be-ibmar-soge-itoarmargu, sae-itodmalad?</para>
  <para style="p">
    <verse number="13" style="v" />Jesús, abin-sogded:</para>
  <para style="p">—Ar an-Bab-nibneggi-maid sapi-digsasulidi, e-sailanagase a-sapi ungoed. <verse number="14" style="v" />Mer be Fariseoʼmar bai-dake. Ar ibyasuliyob gudidimalad, amar aku-atakmalad-iduedmalad. Ar dule-ibyasulid, dule-ibyasulid-idumaile, ebobela neg-gullu-dummadgi argwanmaloed.</para>
  <para style="p">
    <verse number="15" style="v" />Pedro, Jesús-abin sogded:</para>
  <para style="p">—We, be ibmar-burbar-soged, masgunned-dule-oichosulid, wede, ¿ibu obare? Anmarga be oduloge.</para>
  <para style="p">
    <verse number="16" style="v" />Jesús abin-sogded:</para>
  <para style="p">—¿Ar bemarmode amba aku-itomarmoga? <verse number="17" style="v" />¿Ar bemar aku-itoge, bela masgunned, unnila sabanse uboddaed, degi, geb gannar mileddabalid? <verse number="18" style="v" />Ar dule-galagwensuli-sunmakeddi, e-gwagegi deyob-binsaed noardaed. Degisoggu, deyob-sunmakeddi, dule-oichosundo. <verse number="19" style="v" />Ar dule-gwagegi binsaed-isganamar ainiardaed: Iblomalad, ome-dikarba yolemalad, degi, sui-dikarba yolemalad, na abirgunagwarsuli negsichigi nanamalad, ibmar-atursamalad, gakansaar aimar-barsoged, isdar-dulemargi-sunmaked. <verse number="20" style="v" />Ar we-ibmarmardi, dule-oichomaladdo. Dule argan-enuksuli-mas-gunneddi, dule-oichogedsulid.</para>
  <para style="s1">Ome-Cananeaʼgined Jesúsʼgi bengussulid</para>
  <para style="r">(Marcos 7:24-30)</para>
  <para style="p">
    <verse number="21" style="v" />Jesús Genesaretʼgi-gudiid, Tiro-yarse, degi, Sidón-yarse nade gusad. <verse number="22" style="v" />Agi ome-wargwen, Judíoʼsulid, Cananeaʼgined, a-yalaganba-daniki, binnasur Jesúsʼse gordani gusad. Weyob ese gordani gusad:</para>
  <para style="p">—¡Dummad, David-Wagwa, wile be an-dake! An-bunagwa sabsur niasamaid.</para>
  <para style="p">
    <verse number="23" style="v" />Ar Jesúsʼdi gwen abin-imaksasulid. Geb degi, Jesús-sapingan Jesúsʼse nonimargu, egi wilenaigusmalad, ega sogdemalad:</para>
  <para style="p">—We-omega be soge, be naye. Ar anmar-sorba binnasur gordanikid.</para>
  <para style="p">
    <verse number="24" style="v" />Jesús abin-sogded:</para>
  <para style="p">—An barmilealidi, dulemar-baiganse an barmilearsulid. Unnila Israel-dulemar-sibad-wawaadyob-yoggus-gudimaladse an barmilealid.</para>
  <para style="p">
    <verse number="25" style="v" />Degi, geb ome Jesús-abin yokorgi signonikid, ega sognonikid:</para>
  <para style="p">—¡Dummad, be an-bendake, anga an-bunolo be nudake!</para>
  <para style="p">
    <verse number="26" style="v" />Jesús abin-sogded:</para>
  <para style="p">—Be Judíoʼsursoggu, an be-bendakele, mimmigan-mas achuga-uknaiyob an imako-itole. Ar mimmigan-mas achuga be ukoye igar maisulid.</para>
  <para style="p">
    <verse number="27" style="v" />Ome, Jesús-abin sogded:</para>
  <para style="p">—Dummad, nabir be sogendo. Ar degi-inigwele, achumarse-bakar, sunna mimmigan-mas mese-urba-batemamaid gunmogad.</para>
  <para style="p">
    <verse number="28" style="v" />Geb Jesús, ome-abin sogded:</para>
  <para style="p">—Ome, ibibayobi be an-bensuli. An bega be-bunolo an nudakoed. Degisoggu, deyob be ibmar-egisnaid gusun.</para>
  <para style="p">Ar a-wachigi e-bunolo yog nuguar naded.</para>
  <para style="s1">Jesús, dulemar-bukidar-nudaksad</para>
  <para style="p">
    <verse number="29" style="v" />Jesús Tiro-yargi, degi, Sidón-yargi, bangudgua, Galilea-mata-dummad-naidse nonikid. Geb degi, Jesús yargi-nakwisgu, agi sigidapid. <verse number="30" style="v" />Agi dulemar-bukidar Jesúsʼse nonimalad, ese senonimalad:</para>
  <para style="q2">Dulemar-muya-muya-nanamalad,</para>
  <para style="q2">dulemar-ibyasurmalad,</para>
  <para style="q2">dulemar-geg-sunmakmalad,</para>
  <para style="q2">swida-burgwarmalad,</para>
  <para style="q2">degi, bukidar dulemar-galagwensuli-uellemalad.</para>
  <para style="q3">Bela wemala, Jesús-nagaba mesnonimalad. Jesús amar bela nudaksagusad.</para>
  <para style="p">
    <verse number="31" style="v" />Degisoggu, bela dulemar-bukwamalad dakdegu,</para>
  <para style="q2">Jesús, dulemar-geg-sunmakmalad sunmak imaksa,</para>
  <para style="q2">dulemar-swida-burgwarmalad nudaksa,</para>
  <para style="q2">dulemar-muya-muya-nanamalad nabir-nanae imaksa,</para>
  <para style="q2">dulemar-ibyasurmalad mag-dake imaksa,</para>
  <para style="q3">dulemala, geger dakdemalad.</para>
  <para style="p">Degisoggu, Israel-Bab-Dummad-nug odummodmarsunnad.</para>
  <para style="s1">Jesús, dule-milibake (4,000) masgi oguchad</para>
  <para style="r">(Marcos 8:1-10)</para>
  <para style="p">
    <verse number="32" style="v" />Degi, Jesús e-sapinganse gochagua, amarga sogded:</para>
  <para style="p">—We-dulemar an nue-wile daked. Ar ibapaagus anmarba bipirmakdanimalad, masgunned sate gudimalad. Degisoggu, an mas-gunsuli dulemar-barmidele, abakalegi igarba negoearmalale.</para>
  <para style="p">
    <verse number="33" style="v" />Geb degi, e-sapingan abin-sogdemalad:</para>
  <para style="p">—We-dulemar-ichesulid-masgi-ogunnegala, ¿ar wede bia anmar neg-dulesulidgangi mas-ichesur amimalosunna?</para>
  <para style="p">
    <verse number="34" style="v" />Jesús e-sapinganga sogdebalid:</para>
  <para style="p">—¿Gwabigwa be madu nikmarsunna?</para>
  <para style="p">E-sapingan abin-sogded:</para>
  <para style="p">—Wis anmar madu-gwagugle (7) nikmalad, wis ua-burwi ichesaar nikbalid.</para>
  <para style="p">
    <verse number="35" style="v" />Jesús dulemar-bukidarmalad napagi sigega imaksad. <verse number="36" style="v" />Jesús madu-gwagugled-susgua, degi, uamar-susbargua, Bab-Dummadga dog-nuedye sogded. A-sorba, madu, degi, ua, bisge-bisge imaksagu, e-sapinganga ukded. Geb degi, e-sapingan dulemarga mimidmogad. <verse number="37" style="v" />Bela dulemar madu-guchamargu, degi, ua-guchamargu, nue-immelesmalad. Jesús-sapingan mas-gwabgusad bela wesmargu, garba-gwagugle (7) enosmalad. <verse number="38" style="v" />Bela madu-guchamalad, degi, ua-guchamalad, macherganbi milibake-mergu (4,000) daklealid. Omegan, degi, mimmigandi gwen obarilesulid.</para>
  <para style="p">
    <verse number="39" style="v" />Degi, Jesús dulemar-barmisgu, urgi nakwissunnad. Geb degi, Magdala-yalaganse nadsunnad.</para>
  <chapter number="16" style="c" />
  <para style="s1">Fariseoʼmar, Jesús ega-ibmar-dakledisulid-imakbi abesad</para>
  <para style="r">(Marcos 8:11-13; Lucas 12:54-56)</para>
  <para style="p">
    <verse number="1" style="v" />Fariseoʼmar, degi, Saduceoʼmar, yamo Jesús-wilubdakega Jesúsʼse nonimalad. Jesúsʼga sogdemalad:</para>
  <para style="p">—Be Bab-Dummad-ganguedba, ibmar-wilubgan-dakledisulid anmar-wagab be imake, adi, anmar mag be-dakoed, be Bab-Dummad-nuggi nue-daniye.</para>
  <para style="p">
    <verse number="2" style="v" />Jesús amar-abin sogded:</para>
  <para style="p">—Wegi anmar-yargi neg-sedodele, be sokardamalad: ‘Mogir, ber ginnitibiid, degisoggu, neg-yolasaila guoed.’ <verse number="3" style="v" />Degine, neg-wakdaradba be sokardamarbalid: ‘Emi mogir ber ginnitibiid, degine, gutumar yaisurbalid. Degisoggu, dii burwaba-mesa wioed.’ ¡Bemar wagar-darbodamalad-dulemalad! Ar dii-wioeddi magar be dakmalad. Degite, bemar-abargi ibmar-gunaiddi, be aku dakmalad.</para>
  <para style="p">
    <verse number="4" style="v" />”We-dulemar-galagwensulidamalad, we-dulemar-negsichigi-galagwensuli-yolemalad Bab-Dummad-sogedba ibsasurmalad. Amardi ega ibmar-wilubgan-dakledisurmalad oyobi abedamalad. Ar we-wilubgan ega bar oyolegosurmalad. Unnila ega oyolegoedi, Bab-gayaburba-barsoged-Jonás-gusadyob, ega a-wilubgan oyolegoed, adi, wisgumalaga, an doa-dule gue.”</para>
  <para style="p">Jesús degi-sogsagu, emargi bangudsunnad.</para>
  <para style="s1">Fariseo-ibmar-odurdaked, igar-nuedsulid</para>
  <para style="r">(Marcos 8:14-21)</para>
  <para style="p">
    <verse number="5" style="v" />Jesús e-sapinganmala mata-dummad-gaka-obakar mosgua, e-sapingan dakarmalad, madu iesmala. <verse number="6" style="v" />Jesús e-sapinganga sogdesunnad:</para>
  <para style="p">—Fariseo-madubur-inagi, Saduceo-madubur-inagi, nue salakarmar.</para>
  <para style="p">
    <verse number="7" style="v" />Jesús-sapingan ulubgi binsadmalad. Sogdemalad:</para>
  <para style="p">—Anmar madu-searsulidba, Jesús anmarga deyob sogergebed.</para>
  <para style="p">
    <verse number="8" style="v" />Jesús, e-sapingan madu-senonisulidgi-sunmakmalad mag daksagu, amarga sogdesunnad:</para>
  <para style="p">—¿Ar ibiga be sunmaknanai, anmar madu searsurye? ¿Ar amba be an-benmarde? <verse number="9" style="v" />¿Ar amba be nue-akusunna itomala? ¿Madu-gwaataledgi dulemar-miliatar (5,000) madu-guchamaladi be insasurmarsi? ¿Agi madu-obichad garba-gwaambe-gakabo-mergu (12) be wesmarbarsursi? <verse number="10" style="v" />Deginbali, ¿amba be insasurmarbali, madu-gwagugledgine (7) dule-milibake (4,000) madu guchamalad? ¿Agi madu-obichad, garba-gwagugle (7) bemar wesmarbarsursi? <verse number="11" style="v" />¿Ar ibiga bemar nue-akusunna itomala? Madu an bemarga obarsulid. Bemar Fariseo-madubur-inagi, degi, Saduceo-madubur-inagi nue salakarmarye an bega soged.</para>
  <para style="p">
    <verse number="12" style="v" />Geb degi, Jesús-sapingan Jesús-ega-sogsadi, madubur-inagi nue salakarmarye, nue magar itosmalad. Madubur-ina-sunnadgi ega sunmaksulid. Ega sunmakedi, Fariseo-ibmar-odurdakedgi, degi, Saduceo-ibmar-odurdakedgi ega sunmaked, nue salakarmarye.</para>
  <para style="s1">Pedro, Jesúsʼga sogsad, be Bab-Dummad-Machi-sunnadye</para>
  <para style="r">(Marcos 8:27-30; Lucas 9:18-21)</para>
  <para style="p">
    <verse number="13" style="v" />Jesús Cesarea-Filipos-neggwebur-walikgusgu, e-sapinganse egichialid. Ega sogded:</para>
  <para style="p">—Ani Dule-Machi, ¿wede doaye an-annik sogmala?</para>
  <para style="p">
    <verse number="14" style="v" />E-sapingan abin-sogdemalad:</para>
  <para style="p">—Gwenna-gwenna Diigi-dule-oged-Juanʼye benik sogmalad. Baigandi sogmalad, be Bab-Dummad-gayaburba-barsoged-Elías-nugadye. Baigan sogmarbalid, be Jeremíasʼye. Baigan sogmarbalid, be Bab-Dummad-gayaburba-barsoged epenne-gudigusad-wargwenadye.</para>
  <para style="p">
    <verse number="15" style="v" />Jesús e-sapinganga sogded:</para>
  <para style="p">—Bemardina, ¿doaye be an-annik sogmarmosunna?</para>
  <para style="p">
    <verse number="16" style="v" />Simón-Pedro Jesús-abin sogded:</para>
  <para style="p">—Be Cristo, Bab-Dummad-dule-wargwen-barmidagoye-sogsad-dule, Bab-Dummad-Dula-Maid-E-Machi-sunnad.</para>
  <para style="p">
    <verse number="17" style="v" />Geb degi, Jesús abin-sogdemogad:</para>
  <para style="p">—Simón, be Jonás-machi, begi nued binsalesad. Ar dule we-ibmar bega sogsasulid. An-Bab-nibneggi-maid, a bega we osanalosad, an Cristoʼye, an Bab-Dummad-Machi-sunnadye. <verse number="18" style="v" />Ani an bega sogsun: Be, Pedroʼd. We-akwa-birgi anba-nanaimalad an omelomai an imakoed. Burgwedi gwen egi obinosulid. <verse number="19" style="v" />Degine, ani an Bab-Dummad-e-negdakmaid-yabe an bega ukoed. Ar bela we-napneggi be-ibmar-sogsadba galenonikile, nibneggi bela galenonimogoed. Ar we-napneggi be-ibmar-sogsadba igar-egasale, nibneggi bela deyob igar-egalemogoed.</para>
  <para style="p">
    <verse number="20" style="v" />Geb degi, Jesús e-sapinganga gandikidgi sogdesunnad:</para>
  <para style="p">—Melle dulemar-baiganga bipisaar be sogo, ani an Jesús, an Cristoʼye, Bab-Dummad-dule-wargwen-barmidagoye-sogsad-dule-sunnadye.</para>
  <para style="s1">Jesús e-burgoedgi sunmaksad</para>
  <para style="r">(Marcos 8:31–9:1; Lucas 9:22-27)</para>
  <para style="p">
    <verse number="21" style="v" />A-iba-akale, Jesús, e-sapinganga e-burgoedgine sunmakded. Ede Jerusalénʼse naergebye, Judíoʼmar-girmar-dummaganse nue-odurdaklegoye, dule-irwa-Bab-Dummadse-gormalad-e-dummaganse nue-wilegoye, degine, Garda-Narmaked-Dulemarse wilebaloye. Ede amarse oburgwilegoye, geb degi, ede ibapaagi gannar durguoye.</para>
  <para style="p">
    <verse number="22" style="v" />Pedro, deyob-Jesús-sogsad-itosgu, bachikii Jesús-sesad, Jesúsʼga sabsur-ibmar sogded:</para>
  <para style="p">—¡Dummad! Deyob be gued, sate. Ar bela we-ibmar-be-sogsadi, guosulid.</para>
  <para style="p">
    <verse number="23" style="v" />Jesús, Pedroʼsik aibiris-imaksagu, Pedroʼga sogded:</para>
  <para style="p">—¡Nia-saila-Satanás, wegi be nae! Ar bedi igar-isganagi an-egwanbi gudiid. Be-binsaedi, Bab-Dummad-Igar-Maidgi be binsasulid. Unnila dule-e-igarmar-mamaidginbi be binsaed.</para>
  <para style="p">
    <verse number="24" style="v" />Geb degi, Jesús e-sapinganga sogded:</para>
  <para style="p">—Ar dule-wargwen an-sapinga gubiele, na dukin san iegergebed, bato burgwenadapidgi-nakrus-semaiyob nanaergebed, geb a-dule anba dagodo, geb a an-sapinga guodo.</para>
  <para style="p">
    <verse number="25" style="v" />”Ar dule-wargwen anba-naid-ular, burgwebisulir, e-san-burba ei yogguodo. Ar anba-naid-ular, burgwenonikirdi, adi, e-san-burba yogguosurdo. <verse number="26" style="v" />Ar dule napneg-naid bela egadga imaksar, ar e-san-burbadi yoggusar, we-dulega, ¿ibi-nuedga ega gusar be insae? Gwen ega ibmar-nuedga guosulid. Deginbali, dule-gwensak e-san-burba mer ei yogguega, ¿ibi na uksar be insae? Ibmar-uked, sate.</para>
  <para style="p">
    <verse number="27" style="v" />”Ar Dule-Machi E-Bab-ganguedgi-yeerdaklegedgi, e-baliwiturmar-abargi we-napnegse danikoed. Geb agi, bela wala-walagwen-dulemarga, e-ibmar-imaksamaladba ibmar uknonikoed. <verse number="28" style="v" />Napira an bemarga soged, gwenna-gwenna wegi-bemar-bukwadi, burgosurmalad. Amba dula-gudiidgi Dule-Machi-negdakmaid dakedsemalad.”</para>
  <chapter number="17" style="c" />
  <para style="s1">Jesús-e-san-gwagsad</para>
  <para style="r">(Marcos 9:2-13; Lucas 9:28-36)</para>
  <para style="p">
    <verse number="1" style="v" />A-ibanergwad-sorbali (6), Jesús, bachik Pedro, Jacobo, degine, Jacobo-e-urba-Juan, yar-birse sesad. <verse number="2" style="v" />Jesús amar-asabin yar-birgi-gwichi, Jesús-e-san-dakleged gwagdegusad, na e-wagar dad-ibeler-gaeyobi gadegusad, degine, e-mormala, bela ise-sipumakar, bela dagudik, gwallubayobi daklenaded. <verse number="3" style="v" />Geb agi, Jesús-sapingan-warbaagwad dakdemalad, Jesús, Moisésʼmala, degi, Elíasʼmala sunmakgwichi.</para>
  <para style="p">
    <verse number="4" style="v" />Geb degi, Pedro Jesúsʼga sogded:</para>
  <para style="p">—Dummad, we nueddo, anmar wegi gudisaed. Ar be abegele, anmar wegi neg-matargana-gwapaa sobmalodo: Gwagwen bega, baid Moisésʼga, geb baid Elíasʼgarmo.</para>
  <para style="p">
    <verse number="5" style="v" />Amba Pedro-sunmakgwichi, mogir mee emar-birgi nagunonikid. Geb agi mogir-imbaba gayaburba gollalid, sogded: “We, An-Machi-sabedid. We-Machigi an yeer itoged. We-Machi nue be itomar.”</para>
  <para style="p">
    <verse number="6" style="v" />Ar Jesús-sapingan degi-gayaburba-itosmargua, yog napase asgun-sindigar sigidmalad, bela nue-dobe-ito nadmalad. <verse number="7" style="v" />Geb agi, Jesús e-sapingan-walik nonikid, geb ebunonikid. Ega sogded:</para>
  <para style="p">—Be gwisgumar, mer be dobgumar.</para>
  <para style="p">
    <verse number="8" style="v" />E-sapingan nono-onakwidmargu, dakdemalad, unnila bato Jesúsʼbi walagwen gwichi.</para>
  <para style="p">
    <verse number="9" style="v" />Jesús e-sapingan-warbaagwadmala yar-birgi-aidearmargu, e-sapinganga ise-sabsur sogded:</para>
  <para style="p">—Mer bipisaar bemar an-san-gwagsad dulemarga sogmalo. Geb ani Dule-Machi burgwisar, degi, gannar durgusad-sorba, geb be sogmalo.</para>
  <para style="p">
    <verse number="10" style="v" />Geb degi, e-sapingan Jesúsʼse egichiarmarsunnad:</para>
  <para style="p">—¿Ibiga degite, Garda-Narmaked-Dulemar sogmarsunna, Bab-Dummad-dule-wargwen-barmidagoye-sogsad-idu, Elías-inse nonigweloye?</para>
  <para style="p">
    <verse number="11" style="v" />Jesús abin-sogded:</para>
  <para style="p">—Ar napiragwad. Elías-inse nonikoed. Bela dulemar Bab-Dummad-Igargi-binsaega igar-nudaknonikoed. <verse number="12" style="v" />Ar andi an bemarga soged, Elías bato nonikid. Nonikid akudaksa gusmalad. Ar dulemar, igi imakbi-gusmala, deyob Elías-imaksamalad. Amba deyob ani Dule-Machi, amarse an odurdaklemogoed.</para>
  <para style="p">
    <verse number="13" style="v" />Geb degi, e-sapingan Diigi-dule-oged-Juanʼnik-ega-ibmar-soged mag itosmalad.</para>
  <para style="s1">Jesús, machigwa-niaburba-nikad nudaksad</para>
  <para style="r">(Marcos 9:14-29; Lucas 9:37-42)</para>
  <para style="p">
    <verse number="14" style="v" />Jesús e-sapingan-warbaagwadmala dulemar-bukidar-bukmaladse aidenonimargu, dule-wargwen Jesúsʼse nonikid. Yokorgi sindigar Jesús-abin signonikid, ega sognonikid:</para>
  <para style="p">
    <verse number="15" style="v" />—Dummad, an-machi wis be wiledake. Ar an-machi nue-odurdaklediid. Ani burwa-saar-daed. Imbagwenale, soogi argwatedaed. Imbagwenale, diigi argwatedaed. <verse number="16" style="v" />Ar be-sapinganga an-machi an senonikinad, be-sapingan anga gwen nudaksasurmalad.</para>
  <para style="p">
    <verse number="17" style="v" />Jesús abin-sogded:</para>
  <para style="p">—¡Be Babgi-bengumalad-dulemar! ¡Be Bab-igar-oakaloged-dulemar! ¿Ar bemarde an-suli geg be ibmar imakmarde? ¿Ar sana be ibmar durdakmaloe? Machigwa anga be sedamarsun.</para>
  <para style="p">
    <verse number="18" style="v" />Geb degi, machigwa Jesúsʼse senonimargu, Jesús niaga binnasur ibmar sogded. Geb nia machigwagi noded. A-akale, machigwa nugussunnad.</para>
  <para style="p">
    <verse number="19" style="v" />Jesús-e-sapingan Jesúsʼse bachikii ese gochamalad, ega sogdemalad:</para>
  <para style="p">—¿Ar ibiga anmardi geg niaburba ono gusmala?</para>
  <para style="p">
    <verse number="20" style="v" />Jesús abin-sogded:</para>
  <para style="p">—Ar bemar ulubgi amba angi benmarsoggu, a-ular, geg be niaburba ono gusmalad. Ar napira an bemarga soged, ar bemar mostaza-gwagyob, wis bipi be angi bensurmalale, sunna be we-yarga sogsamalaled: ‘Wegi-siid be weba ainir,’ ar yar ainirisaled. Ar ibmar bela be imakedbimardo.</para>
  <para style="p">
    <verse number="21" style="v" />[”An-emis-nia-onosadgiid-onogegala, yogasaar geg dule onoged. Unnila mas-gunsuli, degi, Bab-Dummadse-goledgi, geb bemar sunna wegiid-niamar onoged.”]</para>
  <para style="s1">Jesús ilabogus gannar e-burgoedgi sunmaksad</para>
  <para style="r">(Marcos 9:30-32; Lucas 9:43-45)</para>
  <para style="p">
    <verse number="22" style="v" />Jesús Galilea-yargi e-sapinganmala bipirmakdimaladgi, ega sokalid:</para>
  <para style="p">—Ani Dule-Machi, an-isdarmalad an-ganonimaloed, dulemarga an-ukmaloed. <verse number="23" style="v" />Geb agi dulemar an-oburgwemaloed. Degi-inigwele, ibapaagi gannar an durguoed.</para>
  <para style="p">E-sapingan Jesús-deyob-ega-soge itoarmargu, nue-wile itodmalad.</para>
  <para style="s1">Jesús Bab-Dummadse-goled-negga-mani-galeged bennuksad</para>
  <para style="p">
    <verse number="24" style="v" />Jesús e-sapinganmala Capernaúmʼse modapmalad, dulemar-Bab-Dummadse-goled-negga-mani-galeged-weemalad Pedroʼse nonimalad, ega sognonimalad:</para>
  <para style="p">—¿Ar bemar-odurdaked-saila, wede Bab-Dummadse-goled-negga-mani-galeged bennuksuli?</para>
  <para style="p">
    <verse number="25" style="v" />Pedro abin-sogded:</para>
  <para style="p">—Anmar-odurdaked-saila bennuked.</para>
  <para style="p">Pedro negse dogdegua, Jesús-inse ega sunmakalid, ega sogded:</para>
  <para style="p">—Simón, be dakegua, reymar-we-napnegginmalad, ¿doamargi we-mani gadamar be insae? ¿E-sordamargine? ¿Dulemar-baigangine?</para>
  <para style="p">
    <verse number="26" style="v" />Pedro abin-sogded:</para>
  <para style="p">—E-sordasurmaladgi mani galeged.</para>
  <para style="p">Jesús, Pedroʼga sogdesunnad:</para>
  <para style="p">—Degisoggu, e-sordamardi geg bennuksundo. <verse number="27" style="v" />Ar degi-inigwele, dulemar mer anmargi urwemalagala, mata-dummadse be nae, be ua-sona. Ua-gebe-be-sooedi, e-gaya be egaoed. A-e-gaya-yaba be mani-amioed. A-manigi bega, degi, anga, be mani-galeged bennukoed.</para>
  <chapter number="18" style="c" />
  <para style="ms2">4b. Dulemar-daed-igargi Jesús sunmaksad</para>
  <para style="mr">(18:1–20:34)</para>
  <para style="s1">¿Doa bur dule-dummadi?</para>
  <para style="r">(Marcos 9:33-37; Lucas 9:46-48)</para>
  <para style="p">
    <verse number="1" style="v" />A-ibagangi, deun Jesús-e-sapingan Jesúsʼse nonimalad, ega sognonimalad:</para>
  <para style="p">—Bab-Dummad-e-negdakmaidgi, ¿doa bur-dule-dummadi?</para>
  <para style="p">
    <verse number="2" style="v" />Jesús machi-bipigwad-wargwense gochad. Emar-abargi ogwisgunonikid. <verse number="3" style="v" />Geb e-sapinganga sogded:</para>
  <para style="p">—Napira an bemarga soged, ar bemar machi-bipigwa-daedyob gusulile, Bab-Dummad-e-negdakmaidse geg be dogmalad. <verse number="4" style="v" />Ar degisoggu, dule we-mimmiyob na san-bipii imakele, a-dule, Bab-Dummad-e-negdakmaidgi dule-dummaddo. <verse number="5" style="v" />Ar dule an-nuggine we-mimmiyobid-wargwen ber nue-weligwar abingaele, ar an-abinganaiyob gunaido.</para>
  <para style="s1">Isguedgi-aimar-oichoged igar-buledid</para>
  <para style="r">(Marcos 9:42-48; Lucas 17:1-2)</para>
  <para style="p">
    <verse number="6" style="v" />Jesús sogdebalid: “Ar dule we-mimmi-burwigana-angi-bensurmalad-isguega-imakele, nue-dummad wilegoed. We-dule-deyob-emar-oichosad e-dukargi akwamuu-dummad-edilleged, degi, deyob, dii-wilagi-egwaleged bur-nabirid. <verse number="7" style="v" />We-napneggi ibmar-galagwensuli Bab-Dummadgi-isguega-emar-imaked, doggus wilub-obichagusad, gwen bargalegosulid. Ar dule emar-gwage-ichodiiddina, duledar-wilesdo.</para>
  <para style="p">
    <verse number="8" style="v" />”Degisoggu, ar be-argan isguega be-imakdibe, be-nag isguega be-imakdibe, bur be sike, begi-dikasur be mete. Ar argan-wargwen-nika degisadegudigued, bur nabirid. Ar nag-wargwen-nika degisadegudigued bur nabirid. Ar bur undarad, be argan-warbo-nika, degi, mali-warbo-nika, be soo-saila-geg-berguedse bur melleder. <verse number="9" style="v" />Ar be-ibya isguega be-imakdibe, bur ibya be onoge, begi-dikasur-meted be imake. Ar bur-nabirsursi, ibya-gwagwen-nika dulagudigued. Ar bur undarad, ibya-gwabo-nika soo-saila-geg-berguedse melleder.”</para>
  <para style="s1">Sibad-wawaad-yoggusadgi burbar sunmaklenaid</para>
  <para style="r">(Lucas 15:3-7)</para>
  <para style="p">
    <verse number="10" style="v" />Jesús sogdebalid: “Nue be salakarmar, mer ibgwensur we-burwigana be dakmalo. Ar napira an bemarga soged, ar nibneggi e-baliwiturmar an-Bab-nibneggi-maid-walik gudigumalad. <verse number="11" style="v" />[Ar ani, Dule-Machi, an nonigu, dulemar-yoggus-gudimalad-abonogega an nonikid.]</para>
  <para style="p">
    <verse number="12" style="v" />”Igi be binsamala. Dule-wargwen dulatar-na-sibad-wawaad-nikad (100) ei wargwen yoggusale, ¿ar dulabake-gakambe-gakabakebakad (99) sapurba-obes nadsulir be insae, ei-wargwen-yoggusad aminaega? Obesale, ei-wargwen-yoggusad aminaegar.</para>
  <para style="p">
    <verse number="13" style="v" />”Napira an bemarga soged. Ar we-sibad-wawaad-wargwenad-aminonikile, sibad-wawaad-dulabake-gakambe-gakabakebak-yoggussulidba (99) bur weligwar itosaled. <verse number="14" style="v" />Degisoggu, be-Bab-nibneggi-maid, sibad-wawaadyob we-bipigana-wargwensaar ei yoggubisur abemaid.”<figure style="fig" desc="Lost Sheep" file="BK00005B.TIF" size="col" loc="" copy="" ref="">Dule, ei-sibad-wawaad-wargwen-yoggusad aminaded. (Mateo 18:12) </figure></para>
  <para style="s1">Gwenadbo igar-naboged</para>
  <para style="r">(Lucas 17:3-4)</para>
  <para style="p">
    <verse number="15" style="v" />Jesús sogdebalid: “Degisoggu, be-gwenad begi nosale, ese be nao. Unnila bebo-apinni-siidgi nue ega be sogo, nue be angi nosye. Ar be-gwenad nabir be-itosale, be-gwenad be-aiga gannar gunonikoed.</para>
  <para style="p">
    <verse number="16" style="v" />”Ar be-gwenad be-itosulile, dule-wargwendibe, dule-warbodibe, beba be nidoed, adi, bela be-ibmar-sogoed, wemar bela be-itomarmogoed.</para>
  <para style="p">
    <verse number="17" style="v" />”Ar be-gwenad wemar-wagab be-itosulile, geb bela Jesúsʼba-nanaimalad-abargi ega be ibmar sogoed. Ar be-gwenad amba amar-abargi be-itosulile, dule-Bab-Dummad-wissurmaladyob be we-gwenad-daksunnoed, degine, Roma-dummadga-mani-gaedgi-arbamaladyob be we-dule dakbaloed.</para>
  <para style="p">
    <verse number="18" style="v" />”Napira an bega soged, ar bela be we-napneggi be-ibmar-sogsadba galenonikile, nibneggi bela galenonimogoed. Ar bela be we-napneggi be-ibmar-sogsadba igar-egasale, nibneggi bela deyob igar-egalemogoed.</para>
  <para style="p">
    <verse number="19" style="v" />”Inniki an bemarga soged. Ar bemar-warbo we-napneggi Bab-Dummadse-ibmar-egisega, be emarbi-binsamalale, ar ibu be egisbimala, an-Bab-nibneggi-maid a-ibmar bemarga imakoed. <verse number="20" style="v" />Ar bia bemar-warbo, warbaadibe, an-nuggi ambikunonimalale, an bato bemar-abargi gudiid.”</para>
  <para style="p">
    <verse number="21" style="v" />Geb degi, Pedro Jesúsʼse walikgunonikid, ega sogded:</para>
  <para style="p">—Dummad, An-gwenad-angi-nosadga, ¿ilabigwa angi nossulidyob an dakoe? ¿Ilagugledsega (7)?</para>
  <para style="p">
    <verse number="22" style="v" />Jesús abin-sogded:</para>
  <para style="p">—Unnila ilagugleye (7) an bega sogsulid. An bega soged, dulapaagwad-gakambe-ilaguglese (77) be-gwenad begi nossulidyob be dakoed.</para>
  <para style="s1">Mai-gwensak, dule-egi-nosad-abingabi gussulid</para>
  <para style="p">
    <verse number="23" style="v" />Jesús sogdebalid: “A-ulale, Bab-Dummad-e-negdakmaiddi, ar rey-wargwen e-maimar-egi-mani-ganikid-ebo igar-nabirogega ese gocha-gusadyobdo. <verse number="24" style="v" />Wargwen-egi-mani-ganikid ese nonigu, dakleardo, mani-sibu-mili-miliba (10,000) egi ganiki. <verse number="25" style="v" />Ar we-dule mani-satesoggu, geg e-dummad-bennuked. A-ular, e-dummad ega sogdesunnad, ‘Be-ome, be-mimmimar, degi, bela be-ibmar-nikad be manigi ukna, adi, agi be an-bennukoed.’</para>
  <para style="p">
    <verse number="26" style="v" />”Geb a-maide, yokorgi e-dummad-asabin sindigar sigis imaksad, egi wilenaigusad, ega sognaigualid: ‘Dummad, mer be doga-doga an-imakgwele. Bela an be-bennukoed.’ <verse number="27" style="v" />Ar rey, wile na e-mai-dakdegu, ega sogdesunnad: ‘Be angi bar mani ganisurdo.’ Degisoggu, e-mai-ollor-imaksad.</para>
  <para style="p">
    <verse number="28" style="v" />”Geb rey-e-mai, e-dummad-walik-sii nodgu, dule-ebo-arbaed egi mani-sibu-dulatar-ganikid (100) abingualid. Geb rey-e-mai a-dule-gammuyaa ganonikid, ega sogded: ‘Angi be-mani-ganikid, be an-bennuk.’</para>
  <para style="p">
    <verse number="29" style="v" />”Geb agi ebo-arbaed egi wilenaigusanad, ega sognaigusanad: ‘Mer doga-doga be an-imake. Bela an be-bennukoed.’</para>
  <para style="p">
    <verse number="30" style="v" />”Ar rey-e-mai, we-dule-ebo-arbaed-gwen-itobi gussulid. Aka esgaryase dule-egi-mani-ganikid-metedapid, adi, bela-egi-mani-ganikid e-bennukegar. <verse number="31" style="v" />Rey-e-maibo-arbamalad deyob daksamargu, bukib binsadmalad. Geb e-dummad-reyga emar-na-ibmar-daksamalad bela sogdapmalad.</para>
  <para style="p">
    <verse number="32" style="v" />”Geb degi, e-dummad-rey, e-mai-egi-mani-gani-gusadse gochad, ega sogded: ‘¡Mai, be dule-isgana! Be angi wilenaigusgu, bela-be-angi-mani-ganikid an bela bega osulosad. <verse number="33" style="v" />Ar igi an wile be-daksamoga, ¿ar be deyob bebo-arbaed geg be wile-dakmosi?’ <verse number="34" style="v" />Geb degi, e-dummad uludgu, we-mai-isgana dulemar-sabsur-odurdakmaloedga urmaksasunnad, adi, bela-egi-mani-ganikid e-bennukegar.”</para>
  <para style="p">
    <verse number="35" style="v" />Geb degi, Jesús sogded: “Ar bemar bela gwagegi na be-gwenad-begi-nosad be ega sogsurmalar, igi-barsaye, deyobi an-Bab-nibneggi-maid bemar-sabsur-imakmarmogoed.”</para>
  <chapter number="19" style="c" />
  <para style="s1">Jesús, ome-metedgi, degi, sui-metedgi sunmaksad</para>
  <para style="r">(Mateo 5:31-32; Marcos 10:1-12; Lucas 16:18)</para>
  <para style="p">
    <verse number="1" style="v" />Emi Jesús deyob-ibmar-sogsad-sorba, Galileaʼgi bangudsunnad. Judea-yalaganba, degi, Jordán-diwar-obakar nade gusad. <verse number="2" style="v" />Dulemar-bukidar Jesúsʼba nade gusmalad, agi Jesús dule-uellemalad onudaksad.</para>
  <para style="p">
    <verse number="3" style="v" />Geb agi gwenna-gwenna Fariseoʼmar Jesúsʼse nonimalad, yamo yardakega ese nonimalad. Ega sognonimalad:</para>
  <para style="p">—¿Wede yogsaar sunna ome-meteleye igar mai?</para>
  <para style="p">
    <verse number="4" style="v" />Jesús abin-sogded:</para>
  <para style="p">—¿Ar bemarde Bab-Dummad-Gardagi absodisurmarsi?</para>
  <para style="q1">Gebesailagi Bab-Dummad we-napneg-nasikargu,</para>
  <para style="q2">‘machered ome-ebo abirgunagwar ogwisnonikid.’</para>
  <para style="qr">Génesis 1:27; 5:2</para>
  <para style="p">
    <verse number="5" style="v" />Degi, Jesús sogdebalid:</para>
  <para style="p">—Bab-Dummad-Gardagi sognaibalid:</para>
  <para style="q1">‘A-ulale, machered ome-nikusale, e-babgi bangudoed, e-nangi bangudoed.</para>
  <para style="q2">Geb machered e-ome-ebo garmakdii guoed. Ebogwadi, san-wargwennagwadga gunonikoed.’</para>
  <para style="qr">Génesis 2:24</para>
  <para style="p">
    <verse number="6" style="v" />”Ar degisoggu, bar warbosulid. Unnila san-wargwenna gunonimarsunnad. Ar degisoggu, dule, Bab-Dummad-dule-abirgunagwar-imaksadi, gwen na metemalaga imakosur.”</para>
  <para style="p">
    <verse number="7" style="v" />Fariseoʼmar, Jesús-abin sogdemalad:</para>
  <para style="p">—Ar degite, ome-metega, ¿ibiga Moisés ome-meted-garda-imakoye igar-mesissunna?</para>
  <para style="p">
    <verse number="8" style="v" />Jesús abin-sogded:</para>
  <para style="p">—Ar Moisés bemar-gwage-dutusulidba, ome-metega, sunna bemar ome-meted-garda imakye bemarga igar mesisgusad. Ar iduardi, deyob igar maisulinad. <verse number="9" style="v" />Andi an bemarga soged, ar doa-dule, unnila e-ome e-dikarba-nosardi, nabir meted. Ar degisulirdi, we-machered ome-baid-nikusale, ome-dikarba negsichigi yolediid. Ar doa-dule, ome-melleded-nikusale, we-dule, negsichigi yoledimogad.</para>
  <para style="p">
    <verse number="10" style="v" />Jesús-sapingan Jesúsʼga sokarmarsunnad:</para>
  <para style="p">—Ar weyob macheredga ome-nikuedsik ega igar maile, mer bur ome-nikued nabirsundo.</para>
  <para style="p">
    <verse number="11" style="v" />Geb degi, Jesús e-sapingan-abin sogded:</para>
  <para style="p">—Suli, be noar sogmala. We-ibmar-soglenaid be aku itomalad. Unnila, Bab-Dummad, dulemarga-igar-uksadga, amarbi nabir ome-nikuosuli nanamaloed. <verse number="12" style="v" />Ar gwen-gwen gusgu muu-neg-akale, geg-ome-nikued danikid. Ar gwen-gwen yamo siamar-baisur-dakega alu-gwasuar imaklesmalad. Ar gwen-gwenbali, na dukin Bab-Dummad-e-negdakmaid-ular, mer-ome-nikued imaksamalad. Ar dule na unni omesuli nanao-itogele, omesuli-nanaed-igar na abingado.</para>
  <para style="s1">Jesús, mimmigangi nued binsasad</para>
  <para style="r">(Marcos 10:13-16; Lucas 18:15-17)</para>
  <para style="p">
    <verse number="13" style="v" />Geb degi, Jesúsʼse mimmigan-senonimalad, e-argan mimmigan-nonogi mesega, adi, Bab-Dummadse ega golegar. Jesús-sapingan dulemar-mimmigan-senonimaladse uluarmalad. <verse number="14" style="v" />Jesúsʼdi e-sapinganga sogded:</para>
  <para style="p">“Mer ese urwemar. Mimmigan anse daged be imakmar. Mer be igar gamala. Ar Bab-Dummad-e-negdakmaid we-mimmiganyob-damaladgadid.”</para>
  <para style="p">
    <verse number="15" style="v" />Geb Jesús mimmigan-e-nono-birgi e-argan mesisgu, Bab-Dummadse ega gochad. A-sorba, Jesús nade gusad.</para>
  <para style="s1">Dule-mani-ibed Jesúsʼse nonikid</para>
  <para style="r">(Marcos 10:17-31; Lucas 18:18-30)</para>
  <para style="p">
    <verse number="16" style="v" />Geb degi, dule-wargwen Jesúsʼse nonikid, ega sognonikid:</para>
  <para style="p">—Odurdaked-saila-nued, burba-geg-bergued an nikuega, ¿ibi-nued an saergebe?</para>
  <para style="p">
    <verse number="17" style="v" />Jesús abin-sogded:</para>
  <para style="p">—¿Ibiga dule-nuedye be anga soge? Ar dule-nued niksulid. Unnila Bab-Dummadbi wargwenna dule-nued gued. Ar burba-geg-bergued be nikubiele, Bab-Dummad-Igar-Mesisadba be nanaergebed.</para>
  <para style="p">
    <verse number="18" style="v" />Dule abin-sogded:</para>
  <para style="p">—¿Igid-igarmala?</para>
  <para style="p">Geb Jesús abin-sogded:</para>
  <para style="q2">—‘Melle be dule-oburgo.</para>
  <para style="q2">Melle be be-abirginsulid-ebo galagwensuli nanao.</para>
  <para style="q2">Melle be ibmar-atursao.</para>
  <para style="q2">Melle be gakansaar aimargi sunmako.</para>
  <para style="q2">
    <verse number="19" style="v" />Be-bab-nug-odummodii, degi, be-nan-nug-odummodii be nanamalo.</para>
  <para style="q2">Degine, na be dukin san-sabeyobi, emar be sabgumogo.’</para>
  <para style="qr">Éxodo 20:12-16; Levítico 19:18; Deuteronomio 5:16-20</para>
  <para style="p">
    <verse number="20" style="v" />Sapingwa Jesús-abin sogded:</para>
  <para style="p">—Gusgu an sapingwagwad-akar bela we-Igarmar-Mamaidba an nanadiid. Emidi, ¿ibubi napi-imaked an abesunna?</para>
  <para style="p">
    <verse number="21" style="v" />Jesús abin-sogded:</para>
  <para style="p">—Ar igar-napiragwadbi-imakdii be nanabiele, be-negse be nae. Bela be-ibmar-nikadi, manigi be uko. Geb a-mani, dule-wileganaga be mimio. Degiir, geb be nibneggi ibmar-nued nikuoed. Geb a-sorba, anba be dago, an-sapinga guegar.</para>
  <para style="p">
    <verse number="22" style="v" />Sapingwa, deyob Jesús ega soge itosgu, naibi-ito naded, ar ade, dule-mani-ibedid.</para>
  <para style="p">
    <verse number="23" style="v" />Geb degi, Jesús e-sapinganga sogdesunnad:</para>
  <para style="p">—Napira an bemarga soged, ibiyobi dule-mani-ibganga Bab-Dummad-e-negdakmaidse-doged igar dutusuli, ar ade, dogdar maniginbi binsamalad. <verse number="24" style="v" />Gannar an bemarga soged, moli-yargan-mureged bur-baisursunna iko-ibyagi doged, ar dule-mani-ibeddi bur beedse Bab-Dummad-e-negdakmaidse doged.</para>
  <para style="p">
    <verse number="25" style="v" />Jesús-e-sapingan, Jesús-wegi-soge-itosgu, nue-geger-ito nadmalad. Agala, sogdemarsunnad:</para>
  <para style="p">—¿Ar doa degite, sunna abonolegosunna?</para>
  <para style="p">
    <verse number="26" style="v" />Jesús e-sapingan-dakdegu, ega sogded:</para>
  <para style="p">—Ar dulemargardi, geg ibmar gued. Bab-Dummadgardi, bela ibmar nabir guedbiid.</para>
  <para style="p">
    <verse number="27" style="v" />Geb degi, Pedro abin-imakdegu, sogded:</para>
  <para style="p">—Anmardi beba-naega belagwapa ibmar obesad. Degite, anmardi, ¿ibu nikumarmogosunna?</para>
  <para style="p">
    <verse number="28" style="v" />Jesús abin-sogded:</para>
  <para style="p">—Napira an bemarga soged, Bab-Dummad we-ibmar-bela-ogwaoed-ibagangi, ani Dule-Machi, an-ologan-yeerdaklegedgi an sigidapir, bemar-anba-nagusmalad ologan gwaambe-gakabogwadgi (12) sigmarmogoed, adi, Israel-dorgan-sogambe-gakabogwadga igar-nabosii be gumalagar.</para>
  <para style="p">
    <verse number="29" style="v" />”Ar doa-dule anba-naid-ular ibmar-metele, e-negmar-metele, e-gwenadgan-metele, e-bunmar-metele, e-bab, e-nan, e-ome, e-mimmigan, degine, e-nainumar-metele, we-dule ibmar-dulataledba (100) bur bule abingaoed, degine, burba-geg-berguedi nikubaloed.</para>
  <para style="p">
    <verse number="30" style="v" />”Ar bukidar emar-idudimaladi, emar-sorbalidga gumaloed. Bukidar emar-sorbarmaladdi, emar-idumaladga gumaloed.”</para>
  <chapter number="20" style="c" />
  <para style="s1">Nainugi-arbamaladgi burbar sunmaklesad</para>
  <para style="p">
    <verse number="1" style="v" />Jesús sogdebalid: “Ar Bab-Dummad-e-negdakmaid weyobdo: Dule-wargwen neg-neguya-sediid, wakudar neggi nodgua, e-nainugi-ega-arbamalaga dule-ega-arbamalad aminaded. <verse number="2" style="v" />Dule-nainu-ibed arbamalad-ebo igar nabosad. Arbamaladga sogsad, ibagwena denario-gwagwen an be-bennukoye. Geb agi ega arbaega e-nainuse barmissunnad.</para>
  <para style="p">
    <verse number="3" style="v" />”Dad-abar-dummad-gusgu, gannar nainu-ibed, nodbalid. Geb dakdapid, ibmar-ukleged-naba dulemar arbaedsuli binsa bukwa dakdapid. <verse number="4" style="v" />Agi nainu-ibed amarga sogded: ‘Ar bemar an-nainuse arbanamarmodo, ar sogedba an be-bennukmaloed.’ Amala, arbaegala, nade gusmalad.</para>
  <para style="p">
    <verse number="5" style="v" />”Yorukugusgua, nainu-ibed dulemar-amiega gannar nodbalid. Dulemar-amisgu, ega arbamalaga e-nainuse barmisbalid. Wachi-ilapaagi, amba deyob imaksabalid, degine amarga baiganga-sogsayob sogsabalid. <verse number="6" style="v" />Wachi-ilatargi, nainu-ibed gannar nodbalid. Dulemar binsa bukwa dakdapbalid. Amarga sogded: ‘¿Ar ibiga bemar arbasuli emi be osedosmala?’</para>
  <para style="p">
    <verse number="7" style="v" />”Abin-imakdemalad: ‘Ar dule anmarga arbaed uksurmalad.’ Nainu-ibed amarga sogded: ‘Bemar an-nainuse arbanamarmoga, ar sogedba an bemar-bennukmaloed.’</para>
  <para style="p">
    <verse number="8" style="v" />”Neg-mutikgudgu, nainu-ibed ega-neg-dakedga sogded: ‘Arbamaladse be gole, ibagwen-arbasad-wilub be bennuk. Napisolaba-modapmalad-inse be bennuko. Geb degi, wakudarad-akar-arbananaid napisolaba be bennuko.’</para>
  <para style="p">
    <verse number="9" style="v" />”Napisolaba-arbasmalad nonimargu, denario-gwagwen bennuklesmalad. <verse number="10" style="v" />Wakudar-yalaba-arbadmalad nonimarmogu, binsasmalad, emardi bur melu bennuklegoergebye. Ar amar bennuklearmargu, amba denario-gwagwen bennuklesmarmogad.</para>
  <para style="p">
    <verse number="11" style="v" />”Wakudar-yalaba-arbasmalad bennuklesmargu, nainu-ibedgi uluarmalad, <verse number="12" style="v" />sogdemalad: ‘Wemar-sorba-nonimalad, unnila wachi-irgwen wis arbasmalad. Anmardi bur dummad-arbasad, dadba dummad-galitosad, degite, anmar-sunnaa bennuklesmarmogad.’</para>
  <para style="p">
    <verse number="13" style="v" />”Nainu-ibed, amar-wargwen-abinsadgu, sogded: ‘An-ai, an gwen begi dodossulid. ¿Ar bemarbo igar an nabossursi, denario-gwagwen an be-bennukoye? <verse number="14" style="v" />Degisoggu, be-mani be sue, ar begadid. Be nae. Ar wemar-napisolaba-nonimalad bemar-sunnaa an bennukbiele, an-itolegeddo. <verse number="15" style="v" />An-itolegedba an-mani an imakbier, ar wede akarsi. An dule-nued-daedba, ¿ar be angi nobsi?’</para>
  <para style="p">
    <verse number="16" style="v" />”Ar bukidar emar-idudimaladi, emar-sorbalidga gumaloed. Bukidar emar-sorbarmaladdi, emar-idumaladga gumaloed. [Ar ade, bukidar dulemarse gorleged, degite, unnila wis ichee dulemar sulegoed.]”</para>
  <para style="s1">Jesús ilapaagus na e-burgoedgi sunmaksad</para>
  <para style="r">(Marcos 10:32-34; Lucas 18:31-34)</para>
  <para style="p">
    <verse number="17" style="v" />Jerusalénʼse nadapmargu, Jesús na e-sapingan-ambe-gakabogwadse (12) bachikii gochad. Amarga sogded:</para>
  <para style="p">
    <verse number="18" style="v" />“Emi anmar Jerusalénʼse nadapid. Ani Dule-Machi, dule-irwa-Bab-Dummadse-gormalad-e-dummaganga, degi, Garda-Narmaked-Dulemarga an uklegoed. Amar anga igar-itosmalar, sogmaloed, oburgwemarye. <verse number="19" style="v" />Wemar-Judío-dummagan, Judíoʼsurmaladga an-ukmaloed, adi, angi dodomalagar, an-bibyomalagar, degi, nakrusgi an-biokmalagar. Ar degi-inigwele, ibapaagi gannar an durguoed.”</para>
  <para style="s1">Jacobo, Juan-ebo dummadga gubigusmalad</para>
  <para style="r">(Marcos 10:35-45)</para>
  <para style="p">
    <verse number="20" style="v" />Geb degi, Zebedeo-machimala-e-nan, Jesúsʼse e-machimalamala nonikid. Yokorgi sindigar abin signonigu, Jesúsʼse ibmar egisnonikid.</para>
  <para style="p">
    <verse number="21" style="v" />Jesús ega sogded:</para>
  <para style="p">—¿Ibu be abege?</para>
  <para style="p">Ome, abin-sogded:</para>
  <para style="p">—Be negdakmai-gusale, we an-masmala-warbogwad dummaganga be nugsao. Gwensak be-argan-nuedsik-siged be imako. Baid be-argan-sapiledsik-siged be imakbalo.</para>
  <para style="p">
    <verse number="22" style="v" />Jesús sogded:</para>
  <para style="p">—Ibmar be egisnanaid, be wissurmalad ibu be egisnanai. ¿Ar sunna be, an-nue-dummad-wilegoedyobi, be wilemarmogosi? Degine, ¿ar sunna be, an-dii-oglesadgi be oglemarmogosi?</para>
  <para style="p">Jesús-abin sogdemalad:</para>
  <para style="p">—Anmar sunna imakmala.</para>
  <para style="p">
    <verse number="23" style="v" />Jesús abin-sogded:</para>
  <para style="p">—Be nabir sogmalad, ar be deyob gumarmogoed. Degi-inigwele, ar dummaganga-nug-imakeddi, adi, angi sisulid. Unnila an-Babgi siid. Bato an-Bab we-ganmargi-sigmaloed nug-imaksad.</para>
  <para style="p">
    <verse number="24" style="v" />Jesús-e-sapingan-e-ambedi (10) wemar-warbogwad-dummaganga-gubimalad itosmalad. Degisoggu, wemar gwenad-warbogwadgi uludmarsunnad.</para>
  <para style="p">
    <verse number="25" style="v" />Geb degi, Jesús e-sapinganse goted. Ega sogded:</para>
  <para style="p">“Be nue wismalad, we-napneggi dulemar-dummaganga-gudimaladi e-sordamarba bur dule-dummad na san-imakdamalad. Degine, bela ega ibmar imakbi abedamalad. Deginbali, e-dulamala geg yogasaar ibmar imakdamalad, ar e-dummagan sabsur-gandikidba ega negsemaidaed.</para>
  <para style="p">
    <verse number="26" style="v" />”Bemardi mer deyob gumalo. Ar be dummadga-gubiele, maiyob be daergebed. Bela be dulemar-bendakergebed. <verse number="27" style="v" />Ar be dulemar-iduedga-gubiele, bela be dulemar-maiga be guergebed.</para>
  <para style="p">
    <verse number="28" style="v" />”Ar ani Dule-Machi, we-napnegse an nonikidi, mai-nikuega an nonisulid. Maiyob dulemar-bendakega an nonikid, degi, an na-san-burba-ukega an nonikid, degine, dule-isgudimalad-anar-burgwega an nonikid.”</para>
  <para style="s1">Jesús, ibyasurmalad-warbo nudaksad</para>
  <para style="r">(Marcos 10:46-52; Lucas 18:35-43)</para>
  <para style="p">
    <verse number="29" style="v" />Jesús e-sapinganmala Jericó-neggweburgi-noarmargu, dulemar-bukidar eba armalad. <verse number="30" style="v" />Deun, ibyasurmalad-warbo, igar-dikarba-simalad. Amar, Jesús-nadapye-itosmargu, binnasur Jesúsʼse gotemalad, sogdemalad:</para>
  <para style="p">—¡Dummad, Rey-David-wagwa! ¡Anmar-bendake, wile be anmar-dake!</para>
  <para style="p">
    <verse number="31" style="v" />Boo sigmalaga, dulemar ese uluarmalad. Aka bur bule dule-ibyasurmalad binnasur Jesúsʼse gotemalad, sogdemalad:</para>
  <para style="p">—¡Dummad, Rey-David-wagwa! ¡Wile be anmar-dake!</para>
  <para style="p">
    <verse number="32" style="v" />Jesús, ibyasurmalad-itosgu, gwisgusad. Amarse goted. Ega sogded:</para>
  <para style="p">—¿Ibu bemarga imakbi be an-abemarsunna?</para>
  <para style="p">
    <verse number="33" style="v" />Dule-ibyasurmalad sogdemalad:</para>
  <para style="p">—Dummad, mag-atake be anmar-imake.</para>
  <para style="p">
    <verse number="34" style="v" />Geb Jesús amar-wile-dakdegusad. Wiledakedba, amar-ibya-ebus imaksad. Agi ega ibya yog-nuguar nadmalad. Wemar-warbo-ibya-nugusad Jesúsʼba nadegusmalad.</para>
  <chapter number="21" style="c" />
  <para style="ms1">5. JESÚS, JERUSALÉNʼGI NAPI GUDIGUSAD</para>
  <para style="mr">(21:1–23:39)</para>
  <para style="s1">Jesús, Jerusalén-neggweburgi reyyob dogsad</para>
  <para style="r">(Marcos 11:1-11; Lucas 19:28-40; Juan 12:12-19)</para>
  <para style="p">
    <verse number="1" style="v" />Jesús e-sapinganmala Jerusalén-modanimargu, Olivos-yar-dikarba, Betfagé-neggwebur-walikgusgu, e-sapingan-warbo barmisad. <verse number="2" style="v" />Barmisgu, ega weyob sogsad:</para>
  <para style="p">—Neggwebur-bipi-anmar-asabin-siidse be namar. Agi be moli-uayasuid-atinnar-nai, degi, e-mimmi-e-dikarba-gudii be dakdapmaloed. A-molimar be esikmalo, geb be anse sedamalo. <verse number="3" style="v" />Ar dule-wargwen bemarga akar sokardibe, ega be sogmalo: ‘Ar Dummad sogye, ede bina-sogye. Ebusad-sorba bega gannar yog-sear imakoye.’</para>
  <para style="p">
    <verse number="4" style="v" />Ar we deyob bela we-ibmar-gusadi, igi Bab-Dummad-gayaburba-barsoged sogsagusa, deyob-guegala gunonikid, deun sogsagusgu:</para>
  <para style="q1">
    <verse number="5" style="v" />“Siónʼgi-bukmaladga be soge:</para>
  <para style="q2">‘Be dake, be-Rey bese danikid.</para>
  <para style="q1">Gwage-eikwaa, moli-uayasuid-bipigwad-birgi-sii danikid.</para>
  <para style="q2">We-moli-bipigwad, moli-uayasuid-ibmar-berbeged-e-mimmid.’ ”</para>
  <para style="qr">Zacarías 9:9</para>
  <para style="p">
    <verse number="6" style="v" />Jesús-sapingan-warbogwad nadmarsunnad. Jesús ega igi sogsa, deyob, imakdapmalad. <verse number="7" style="v" />Jesús-sapingan moli-uayasuid, degi, e-mimmi, Jesúsʼse senonimalad. Geb degi, a-moli-birgi e-mormar ogichamargu, a-birgi Jesús sigisad. Jesús moli-birgi-sigisgu, Jerusalénʼse nadsunnad.</para>
  <para style="p">
    <verse number="8" style="v" />Dulemar-bukidara, Jesús-iduar igargi e-mormar-ogitemalad. Abala ogob-gagangiid gwane-gwane imakdemalad, geb Jesús-iduar igargi mese-mese imaksamalad.</para>
  <para style="p">
    <verse number="9" style="v" />Ar dulemar-bukidar-idu-nadapmaladi, degi, sorba-danimaladi, binnasur gornadapmalad, sognadapmalad:</para>
  <para style="q1">“¡Bab-Dummad-nug odummomar!</para>
  <para style="q2">¡We, David-Wagwa!</para>
  <para style="q1">¡We, Bab-Dummad-nuggi-danikid, bela ega ibnuedga gusun!</para>
  <para style="q2">¡Nibneggi e-nug odummomarbar!”</para>
  <para style="qr">Salmo 118:26</para>
  <para style="p">
    <verse number="10" style="v" />Jesús Jerusalénʼse-dogdapgu, bela Jerusalénʼginmalad oimakdemalad, sogdemalad:</para>
  <para style="p">—¿Wede doasunna?</para>
  <para style="p">
    <verse number="11" style="v" />Dulemar-bukidarad-Jesúsʼba-danimalad sogdemalad:</para>
  <para style="p">—We-dule, Jesús Bab-Dummad-gayaburba-barsoged, Nazaret-neggweburginedid, Galilea-yarginedid.</para>
  <para style="s1">Jesús, Babse-goled-neggi ibmar-ukbukmalad onosad</para>
  <para style="r">(Marcos 11:15-19; Lucas 19:45-48; Juan 2:13-22)</para>
  <para style="p">
    <verse number="12" style="v" />Jesús Bab-Dummadse-goled-negse-dogdapgu, bela dulemar-ibmar-baknanaid, degi, ibmar-ukbukmalad sabsur-onisad. Degi, dulemar-mani-ogwabukmalad-e-mese binnasur-barbikiin meted, degi, dulemar nuu-ukbukmalad-e-gan barbikiin metebalid. <verse number="13" style="v" />Jesús amarga sogded:</para>
  <para style="p">—Bab-Dummad-Gardagi narmakar naid:</para>
  <para style="q1">Bab-Dummad soged: ‘An-nega, anse-goled-negye nugguoed.’</para>
  <para style="qr">Isaías 56:7</para>
  <para style="p">”Ar emigindi bemardi atursamalad-negga imaksamalad.”<figure style="fig" desc="Jesus cleansing the temple" file="CN01787B.TIF" size="col" loc="" copy="" ref="">Jesús, Babse-goled-neggi dule-ibmar-ukbukmalad onisad. (Mateo 21:12) </figure></para>
  <para style="p">
    <verse number="14" style="v" />Bab-Dummadse-goled-neggi, dulemar-ibyasurmalad, degi, dulemar-nue-geg-nanamalad Jesúsʼse-nonimargu, Jesús amar bela-nudaksad.</para>
  <para style="p">
    <verse number="15" style="v" />Deginbali, burwigana-bukidar Bab-Dummadse-goled-neggi oimakbukwad, sogbukwad:</para>
  <para style="p">“¡We David-Wagwa, e-nug odummomar!”</para>
  <para style="p">Geb dule-irwa-Bab-Dummadse-gormalad-e-dummagan, degi, Garda-Narmaked-Dulemar Jesús-ibmar-dakledisulid-imaknai-dakedba, degine, burwigana-oimakbukwa-itosmaladba, sae-itodmalad, Jesúsʼgi uludmalad.</para>
  <para style="p">
    <verse number="16" style="v" />Amar Jesúsʼga sogdemalad:</para>
  <para style="p">—¿Burwigana ibmar sogbukmalad be itoge?</para>
  <para style="p">Jesús, abin-sogded:</para>
  <para style="p">—Eye, an itoge.</para>
  <para style="p">”¿Ar bemar Bab-Dummad-Gardagi absodisurmarsi?</para>
  <para style="q1">‘Burwigangi, degi, amba mimmigan-nunanaidgi,</para>
  <para style="q2">amar-sunmakedgi be-nug-odummoged be imaksad.’ ”</para>
  <para style="qr">Salmo 8:2</para>
  <para style="p">
    <verse number="17" style="v" />Agi, Jesús, Judío-dummagan-mete naded, Betania-e-neggweburse nadegusad. Geb agi megidapid.</para>
  <para style="s1">Jesús higuera-sapi ukabsasad</para>
  <para style="r">(Marcos 11:12-14, 20-26)</para>
  <para style="p">
    <verse number="18" style="v" />Oibosgu, Jesús wakdar Jerusalén-neggweburse-gannar-danigu, ukur itoalid. <verse number="19" style="v" />Igar-dikarba higuera-sapi-gwichi-dakargu, ese nadegusad. Ese modapgu, san sate dakalid, unnila e-gaganbi-nika dakalid. Jesús a-sapiga sogdesunnad:</para>
  <para style="p">—Bipisaale bar gwen be durbamakosur.</para>
  <para style="p">Agi higuera-sapi yog-dinguar naded.</para>
  <para style="p">
    <verse number="20" style="v" />Jesús-e-sapingan higuera-sapi dingud-gusad-daksagu, geger dakdemalad, sogdemalad:</para>
  <para style="p">—¿Ar wede ibiga gwae-gwae higuera-sapi dingude?</para>
  <para style="p">
    <verse number="21" style="v" />Jesús abin-sogded:</para>
  <para style="p">—Napira an bemarga soged. Ar bemar ibmar-imaknaid nue-bensulile, we-sapi-higuera-an-imaksayobi, be abi imaksasurmalaled. Ar sunna we-yarga be sogsamalaled: ‘Wegi be siid be ainir, demarse be nae,’ ar bemar-sogedba gusaled. <verse number="22" style="v" />Ar bela be nue-bensuli Bab-Dummadse-goledgi be egisele, be-ibmar-egised be abingaodo.</para>
  <para style="s1">Jesúsʼga sogmalad: ¿Doa-nuggi be ibmar imakye?</para>
  <para style="r">(Marcos 11:27-33; Lucas 20:1-8)</para>
  <para style="p">
    <verse number="23" style="v" />Jesús Bab-Dummadse-goled-negse-nonikid. Agi emar-odurdaksigu, dule-irwa-Bab-Dummadse-gormalad-e-dummagan, degi, Judío-girmar-dummagan ese nonimalad. Ega sogdemalad:</para>
  <para style="p">—¿Doa-nuggine wede be we-ibmar imakdii? ¿Ar doa bega igar uksasunna?</para>
  <para style="p">
    <verse number="24" style="v" />Jesús abin-sogded:</para>
  <para style="p">—An bemarse ibmar-soggwen egismogodo. Bemar an-abin-imaksale, geb an bemarga sogmogoed, an we-ibmar-imakega, wede doa anga igar-uksa. <verse number="25" style="v" />An bese egismosun, Diigi-dule-oged-Juan, Bab-Dummad-diigi-ogleged-imaksad, we, ¿bia daniki? ¿Bab-Dummad barmiali? ¿Dulemar barmiali? Anga be sogmalana.</para>
  <para style="p">Degi-itosmargu, Judío-dummagan muchub-muchub na sogdemalad: “Anmar sogmalale, Bab-Dummad Diigi-dule-oged-Juan-barmiarye, anmarga sogdagoed, ‘degite, ¿ibiga bemar Diigi-dule-oged-Juan-bengusmarsunna?’ <verse number="26" style="v" />Anmar sogbalile, dulemar Diigi-dule-oged-Juan-barmiarye, anmarse neggwebur urwedagoed. Ar ade, bela sogmalad, ‘Diigi-dule-oged-Juan, Bab-Dummad-gayaburba-barsoged-sunnadye.’ ”</para>
  <para style="p">
    <verse number="27" style="v" />Degisoggu, Judío-dummagan, Jesús-abin sogdemarsunnad:</para>
  <para style="p">—Anmar wissurmalad, doa Diigi-dule-oged-Juan barmiali.</para>
  <para style="p">Degi, Jesús, abin-imakdemosunnad:</para>
  <para style="p">—An bemarga sogosurmarmodo, wede doa-nuggi we-ibmar an imakdii.</para>
  <para style="s1">Machimala-warbogwadgi burbar sunmaklenaid</para>
  <para style="p">
    <verse number="28" style="v" />Jesús Judío-dummaganga sogded: “We-ibmar an bemarga-sogoedi be igi-binsamalodibe. Dule-wargwen machimala warbo nikad. A-dulede e-machi-wargwenga sogded: ‘Machi, an-nainuse be arbana, uva eminae.’ <verse number="29" style="v" />Machi, e-bab-abin-imakded, sogded: ‘Yapa an nae.’ Geb a-sorba, bukib-itoargu, nadegusad, arbanad gusad. <verse number="30" style="v" />Bab e-machi-baidse nadbalid, ega amba deyob sogdapbalid: ‘An-nainuse be uva eminae.’ E-machi-baid e-bab-abin sogded: ‘Baba, eye, an arbanao.’ Ar degite, we-machidi arbanadsurgusad.”</para>
  <para style="p">
    <verse number="31" style="v" />Jesús Judío-dummaganse egisdesunnad:</para>
  <para style="p">—We-masmala-warbogwad, ¿doa bur e-bab-sogedba ibmar imaksa be insae?</para>
  <para style="p">Abin-sogdemalad:</para>
  <para style="p">—Machigwa arbaapid.</para>
  <para style="p">Jesús emarga sogded:</para>
  <para style="p">—Deyobdo. Ar napira an bemarga soged, dulemar-Roma-dummadga-mani-gaedgi-arbamalad, degi, omegan-gambasamalad, amar bur bemarba Bab-Dummad-e-negdakmaidse dogoed. <verse number="32" style="v" />Ar bemarse Juan igar-napiragwadgi sunmaknonimar-inigwele, bemar eba ib-imaksasurmalad. Ar Roma-dummadga-mani-gaedgi-arbamaladdi, degi, omegan-gambasamaladdi, e-sogsad bengussurmalad. Ar bemar a-ibmar daksamarmo-inigwele, bemar we-igar abingamogaga, degite, gwagegala, be-isguedga gwen bukib be itossurmalad.</para>
  <para style="s1">Arbamalad-isganagi burbar sunmaklesad</para>
  <para style="r">(Marcos 12:1-12; Lucas 20:9-19)</para>
  <para style="p">
    <verse number="33" style="v" />Jesús Judío-dummaganga sogdebalid: “Igar-burbar-baid-maid be itomarbalo: Ibagwengi dule-wargwen-nainu-ibedi, e-nainugi na uva-digsad. Geb bela egi galu ebiris-imaksad. A-abargi uva-egured sobsabalid. Geb degi, bela nainugi nakulegegala, aila-matusulid sobsabalid. Dule-nainu-ibed dulemar-arbamaladga e-nainu-urmaksad, adi, a-dulemar nainugi uva-wealir, e-ibedga wis ukmogagar. Deyob ebo igar mesisad. Geb nainu-ibeddi neggwebur-baidse dikasur nadsunnad.</para>
  <para style="p">
    <verse number="34" style="v" />”Uva-weed-ibagan-mosgu, nainu-ibed uva-na-egadid-suega, e-nainugi-arbamaladse e-maigan-barmisad.</para>
  <para style="p">
    <verse number="35" style="v" />”Ar nainugi-arbamaladdi, nainu-ibed-e-maigan-ese-nonimargu, gasmalad. Geb gwensak sarsosmalad, baiddi oburgwismalad. Mai-baiddi akwagi maksamalad. <verse number="36" style="v" />A-sorba, nainu-ibed e-maigan-baigan bur melu barmidbarsunnad. Degine, amba deyob sabsur-imaksamarbalid.</para>
  <para style="p">
    <verse number="37" style="v" />”Napidgi, nainu-ibed e-machi-barmiarsunnad, ar ade, binsaded: ‘An-machisoggu, gwen oakalogosurmar an insaye.’</para>
  <para style="p">
    <verse number="38" style="v" />”Ar nainugi-arbamalad, nainu-ibed-machi dani dakarmargu, na ega sogdemalad: ‘We-dule-danikidi e-bab-burgwisar, nainu bela egadbi guoed. Degisoggu, anmar ei nainu suega, anmar we-machi oburgwemarsun.’ <verse number="39" style="v" />Machigwa-gasmargu, nainu-magaba metemalad, geb agi oburgwismalad.”</para>
  <para style="p">
    <verse number="40" style="v" />Jesús Judío-dummaganse egisded:</para>
  <para style="p">—Ar nainu-ibed e-nainuse nonikir, ¿igi nainugi-arbamalad-imaknoniko be insae?</para>
  <para style="p">
    <verse number="41" style="v" />Jesús-abin sogdemalad:</para>
  <para style="p">—Ar nainu-ibed-nonikogu, bela sabsuli nainugi-arbamalad-isganamar-oburgwenonikoed. Na e-nainu, baigan-arbamaladga urmaknonikoed, adi, amar iba-sekalaa ega e-uva ukmalagar.</para>
  <para style="p">
    <verse number="42" style="v" />Jesús Judío-dummaganga sogded:</para>
  <para style="p">—¿Ar bemarde Bab-Dummad-Gardagi absodisurmarsi? Bab-Dummad-Garda soged:</para>
  <para style="q1">‘Akwa dule-neg-sobmaladse-oballesadi,</para>
  <para style="q2">neg-sobleged-e-akwasailaga gunonikid.</para>
  <para style="q1">Bab-Jehová deyob we-ibmar imaknonikid,</para>
  <para style="q2">anmarga geger-dakle gunonikid.’</para>
  <para style="qr">Salmo 118:22-23</para>
  <para style="p">
    <verse number="43" style="v" />”Degisoggu, an bemarga sogmar, Bab-Dummad-e-negdakmaid-bemargadid, be-annik sulemaloed. Dulemar-baigan-nabir-ibmar-nuegan-imakmaloedga uklegoed. <verse number="44" style="v" />[Ar dule-wargwen we-akwa-nuedgi argwachale, we-dule bibisgoed. Ar we-akwa dulegi-argwachardi, we-dule ese ubigwar guoed.”]</para>
  <para style="p">
    <verse number="45" style="v" />Jesús we-igar-burbar-sunmaklemaladgi-sunmaksadi, dule-irwa-Bab-Dummadse-gormalad-e-dummagan, degi, Fariseoʼmar, magar itosmalad, Jesúsʼde emargi sunmake. <verse number="46" style="v" />Amar, Jesús-gabi guarmalanad, degi-inigwele, oakalossurgusmalad, ar ade, neggwebur-dobgusmalad. Ar dulemarde we-Jesús Bab-Dummad-gayaburba-barsogedye-nik sogmalad.</para>
  <chapter number="22" style="c" />
  <para style="s1">Ome-nikued-ibagi burbar sunmaklenaid</para>
  <para style="r">(Lucas 14:15-24)</para>
  <para style="p">
    <verse number="1" style="v" />Jesús, gannar igar-burbar-maidgi sunmakdebargu, Judío-dummaganga sogdebalid:</para>
  <para style="p">
    <verse number="2" style="v" />“Bab-Dummad-e-negdakmaid weyob gubalid: Rey-gwensak e-machi-ome-nikunaidgi iba-dummad onoalid. <verse number="3" style="v" />Rey dulemar-ibase-nonimaloedse-gornaega e-maigan-barmisad, adi, e-machi ome-nikusokalid-e-ibase dagmalagar. Ar a-dulemarse-gollesmalad ibase budar dage gusmalad. Gwen nonisurgusmalad.</para>
  <para style="p">
    <verse number="4" style="v" />”Geb agi rey e-maigan-baigan-barmisbalid, ega sogsad: ‘Dulemar-ibase-danimaloedga sogo: Emi wegine, guagwar bemarga an mas imaksamar, molisan, degine, sibad-wawaad-gwallu-ibegan an bemarga oburgwismar. Bato bemarga guagwar bukwad, degisoggu mer ikumalo, ibase dagmalo.’</para>
  <para style="p">
    <verse number="5" style="v" />”Ar ese-gollesmalad bai gwen itossurmar, aka ibmar-baid imaknadmalad. Gwensak e-nainuse arbanaded, baiddi ibmar-uked-negse ibmar-uknaded. <verse number="6" style="v" />Bamaladdi, rey-e-maigan-sarsodmalad, geb oburgwismalad.</para>
  <para style="p">
    <verse number="7" style="v" />”Rey wisguargu, ibase-dagega-ese-gollesmalad deyob e-maigan-imaksamarye, nue-sae itoded. Geb e-sordamar-barmisad, bela e-maigan-oburgwismalad ogilosad. Deginbali, rey, bela ese-gollesmalanad-e-neggwebur ogumaksasunnad.</para>
  <para style="p">
    <verse number="8" style="v" />”Geb degi, rey e-maiganga sogded: ‘Ar an-machi-ome-nikued-ibagi masgunned bato guagwar siid. We-dulemar ibase-dagega-ese-gollesmaladdi, ibase-daged bar ega igar maisulid. <verse number="9" style="v" />Degisoggu, igarganba be namarsun, ar agi be dulemar-dakalir, masgunned-ibase-dagmalaga, ese be gormalo.’ <verse number="10" style="v" />Rey-maigan igarganba nadmargu, dulemar-abingusmaladse bela gochamalad. Dule-nueganse, degi, dule-isganamarse-bakar, ese gochad. Degisoggu, ome-nikued-ibagi bela neg engussunnad.</para>
  <para style="p">
    <verse number="11" style="v" />”Rey masgunned-ibase-dognonigu, dule-nonimalad-daknonikid. Agi dakalid, dule-wargwen ome-nikued-ibagi-mor-yoleged yoisuli. <verse number="12" style="v" />Rey a-dulega sogded: ‘An-ai, ¿igi be ome-nikued-ibagi-mor-yoleged-yoisuli be dogsa?’ Dule gwen abin-imaksasulid.</para>
  <para style="p">
    <verse number="13" style="v" />”Geb degi, rey e-maiganga sogdesunnad: ‘We-dule-ibe e-argan be edinmar, e-mali be edinmarbar. Magaba negsichidgi be metemar, agi dummad-wilesiidba bosii guoed, nugar-gorsii guoed.’</para>
  <para style="p">
    <verse number="14" style="v" />”Ar Bab-Dummad bukidar dulemarse gochad, degi-inigwele, unnila ichee wis sulesmalad.”</para>
  <para style="s1">Roma-dummadga-mani-galeged-igargi sunmaklenaid</para>
  <para style="r">(Marcos 12:13-17; Lucas 20:20-26)</para>
  <para style="p">
    <verse number="15" style="v" />Jesús sunmaked-bergusgu, Fariseoʼmar nadmalad. Geb igar amiarmalad, igi-saele e-sunmakedgi Jesús-gaodibeye. <verse number="16" style="v" />Degisoggu, Fariseoʼmar, e-sapingan Herodes-sordamarmala, Jesúsʼse barmisad. Jesúsʼse nonimargu, ega sogdemalad:</para>
  <para style="p">—Odurdaked-saila, anmar be-wisdo, be dule-ibmar-napiragwad-soged-duled, igar-napiragwadba Bab-Dummad-igar be odurdaked, degine, baisur be itoged igi dulemar begi binsae, ar ade, bedi emarbi be dulemar-daked. <verse number="17" style="v" />Degisoggu, anmarga be sogena, emide, Roma-Dummad-Césarʼye-nugad anmargi-mani-gaed-bennuked, ¿we igar-nuedi? ¿Anmar bennukoe? ¿Anmar bennukosuli? ¿Igi be sogmosunna?</para>
  <para style="p">
    <verse number="18" style="v" />Ar Jesúsʼdi wemar-egi-isdar-binsananaid mag daksoggu, amarga sogded:</para>
  <para style="p">—¡Bemar wagar-darbodamaladid! ¿Ar ibiga bemar yamo an-wilubdakdanimala? <verse number="19" style="v" />Roma-dummadga-mani-ukleged anga be oyogena.</para>
  <para style="p">Geb Jesúsʼga mani-gwagwen oyoarmalad. <verse number="20" style="v" />Geb degi, Jesús amarga sogded:</para>
  <para style="p">—¿Ar wede we-manigi doa-wagar-wilub sisunna, degine, doa-nug narmakar naibarsunna?</para>
  <para style="p">
    <verse number="21" style="v" />Jesús-abin sogdemalad:</para>
  <para style="p">—Roma-Dummad-César-wagar-wilub, degi, a-nug narmakarbalid.</para>
  <para style="p">Geb degi, Jesús sogded:</para>
  <para style="p">—Ar ibmar Césarʼgadir, Césarʼga be ukdo. Ar ibmar Bab-Dummadgadirdi, Bab-Dummadga be ukdo.</para>
  <para style="p">
    <verse number="22" style="v" />Dulemar-Jesúsʼse-ibmar-egisnonimalad weyob Jesús-ega-soge-itosmargu, geger abin itodmalad. Geb degi, emardi Jesúsʼgi bangudmarsunnad.</para>
  <para style="s1">Gannar-durgued-igargi sunmaklesad</para>
  <para style="r">(Marcos 12:18-27; Lucas 20:27-40)</para>
  <para style="p">
    <verse number="23" style="v" />Amba a-ibagi, Saduceoʼmar Jesúsʼse nonimalad. Wemar sogmalad, dule burgwisale, gannar geg bar durguye. Agala, Saduceoʼmar Jesúsʼse we-igar egichiarmalad, <verse number="24" style="v" />ega sogdemalad:</para>
  <para style="p">—Odurdaked-saila, Moisés sogsagusad:</para>
  <para style="q1">‘Ia mimmi-nikussuli ome-idu burgwisale, e-urba a-ome-nikuoye,</para>
  <para style="q2">adi, e-iaga anagan-urbegar.’</para>
  <para style="qr">Deuteronomio 25:5</para>
  <para style="p">
    <verse number="25" style="v" />”Anmar-abargi machimala e-gwenadgan-walagugle-na-gumaladi (7) weyob gusdo: Ia-dummad ome-nikusgu, anagan-urbissuli burgwisad. A-sorbalid, a-ome-nikunonimogu, <verse number="26" style="v" />amba e-iayob mimmi-nikussuli burgwismogad. Geb degi, a-sorbalid, e-urba-baid amba a-ome-nikunonimogad. Deyob bela e-walagugled (7) a-ome nikusmaladbiid. Anagan-gwen-obessuli bela burgwismalad. <verse number="27" style="v" />Geb a-sorba, ome burgwismosunnad.</para>
  <para style="p">
    <verse number="28" style="v" />”Ar dule-gannar-durguoed-iba-nonikile, a-omede, ¿doa-omega gunonikosunna, ar bela na e-gugle (7) nikusmaladbiid?”</para>
  <para style="p">
    <verse number="29" style="v" />Geb Jesús, Saduceoʼmar-abin sogded:</para>
  <para style="p">—Bab-Dummad-Garda-narmakar-maid-wissulidba, degi, Bab-Dummad-gangued-wissulidba, be noar sogmalad. <verse number="30" style="v" />Ar ade, dulemar gannar-durgued-ibagi ome-bar-nikuosurmalad, degine, gannar ome sui-nikunai bar guosurmogad, ar ade, dulemar Bab-Dummad-baliwiturmar-nibnegginmaladyob gumaloed.</para>
  <para style="p">
    <verse number="31" style="v" />Jesús Saduceoʼmarga sogdebalid:</para>
  <para style="pi">—Ar dule-burgwismalad-gannar-durgued-igardina, be ¿Bab-Dummad-gayaburba-maidde be absodisurmarsi? Ar Bab-Dummad Moisésʼga sogsa gusad:</para>
  <para style="q1">
    <verse number="32" style="v" />‘Ani an Abraham, Isaac, degi, Jacob, amar-e-Bab-Dummadid.’</para>
  <para style="qr">Éxodo 3:6</para>
  <para style="p">”A-ular, Bab-Dummad, dulemar-burgwarmalad-e-Bab-Dummadsulid. Bab-Dummad, dulemar-dula-gudidimalad-e-Bab-Dummadid. Degisoggu, bemar nue-noar sogmalad.”</para>
  <para style="p">
    <verse number="33" style="v" />Ar dulemar weyob Jesús-dulemar-odurdaked-itosmargu, geger-dakmalad.</para>
  <para style="s1">Bab-Dummad-Igar-Mesisad-bur-birigined</para>
  <para style="r">(Marcos 12:28-34)</para>
  <para style="p">
    <verse number="34" style="v" />Degi, Fariseoʼmar wisguarmargu, Jesús nue-Saduceoʼmar-abin-imaksaye, agi Fariseoʼmar igar-itoarmalad. <verse number="35" style="v" />Geb Fariseo-wargwen Moisés-Igar-nue-wisidi, Jesús-yamo-wilubdakega, ese egisnonikid:</para>
  <para style="p">
    <verse number="36" style="v" />—Odurdaked-saila, Bab-Dummad-Igar-Maidgi, ¿igid bur igar-biriginedi?</para>
  <para style="p">
    <verse number="37" style="v" />Jesús, abin-sogded:</para>
  <para style="q1">—‘Bab-Dummad-be-Dummad, bela-belad be-gwagegi be sabguoed,</para>
  <para style="q2">bela-belad be-san-burbagi, degi, bela-belad be-binsaedgi be sabguoed.’</para>
  <para style="qr">Deuteronomio 6:5</para>
  <para style="p">
    <verse number="38" style="v" />”Gebegi, Bab-Dummad-sabguleged, bur igar-biriginedid, degi, bur igar-dummarbadbalid. <verse number="39" style="v" />Sogbogwadgi, amba deyobsaarbalid:</para>
  <para style="q1">‘Ar na be-san na be sabguedyobi,</para>
  <para style="q2">dule-baid be sabgumogoed.’</para>
  <para style="qr">Levítico 19:18</para>
  <para style="p">
    <verse number="40" style="v" />”Ar we-igar-warbogwadgi, bela igar-baigan-mamaidi, degi, Bab-Dummad-gayaburba-barsogmalad-sunmaksamaladi, ase bergusiid.”</para>
  <para style="s1">Cristo e-danikidgi sunmaked</para>
  <para style="r">(Marcos 12:35-37; Lucas 20:41-44)</para>
  <para style="p">
    <verse number="41" style="v" />Jesús, Fariseoʼmar-danar-bukwadse egichialid, <verse number="42" style="v" />ega sogded:</para>
  <para style="p">—¿Cristoʼgi bemar igi binsamarsunna? ¿Wede Cristo, doa-wagwasunna?</para>
  <para style="p">Abin-sogdemalad:</para>
  <para style="p">—Rey-David-wagwa.</para>
  <para style="p">
    <verse number="43" style="v" />Jesús amarga sogdebalid:</para>
  <para style="p">—Ar degite, ibiga David Bab-Dummad-Burbaba Cristoʼga sogsunna, ‘An-Dummadye,’ deun soggu:</para>
  <para style="q1">
    <verse number="44" style="v" />‘Bab-Dummad an-Dummadga sogsad: An-argan-nuedsik be sige,</para>
  <para style="q2">be-isdarmalad an bela ogalakuedse be sige.’</para>
  <para style="qr">Salmo 110:1</para>
  <para style="p">
    <verse number="45" style="v" />”Ar David Cristoʼga-sogedde, ‘Be an-Dummadye,’ degite, ¿igi Cristo e-wagwaga gubarsunnoe?”</para>
  <para style="p">
    <verse number="46" style="v" />Ar dule-wargwensaar gwen Jesús-abin-imaksasurmalad. A-iba-akale, dulemala, bipisaale Jesúsʼse ibmar gwen bar egisbi itossurmalad.</para>
  <chapter number="23" style="c" />
  <para style="s1">Jesús, Garda-Narmaked-Dulemargi, degi, Fariseoʼmargi gwisgusad</para>
  <para style="r">(Marcos 12:38-40; Lucas 11:37-54; 20:45-47)</para>
  <para style="p">
    <verse number="1" style="v" />Geb degi, Jesús dulemar-bukidaradga, degi, e-sapinganga sunmakded. Ega sogded:</para>
  <para style="p">
    <verse number="2" style="v" />“Ar Fariseoʼmar, degi, Garda-Narmaked-Dulemar, Moisés-Igar-Mamaid bur nue-wismaladid, bur nabir odulomaladid. <verse number="3" style="v" />Degisoggu, bemar bela bemarga, Fariseoʼmar Moisés-Igar-Maidgi bega-sunmakmaladba be damar, eba be imakmar. Ar Fariseoʼmar-damaladbardi, mer be damalo, ar ade, unni nabir sunmakmalad, imakeddi eba geg imakmalad. <verse number="4" style="v" />Ar we-Fariseoʼmar dulemarga beedse dutusur igar mesmalad. Ar degite, emardi igar-mesisadba bipisaagwale gwen imakbisurmalad.</para>
  <para style="p">
    <verse number="5" style="v" />”Ar Fariseoʼmardi bela ibmar-imakmaladi, yamo dulemar-e-dakmalaga imakmalad. Degine, amardi bebegi, degi, sakwagi, Bab-Dummad-Garda-saboged-sagu nasikdamalad. E-mor-dummad-duku-durbamakarmalad ise-sobar imakmaladid, adi, dulemar egi binsamalagar, nue Babba ibsadimarye.</para>
  <para style="p">
    <verse number="6" style="v" />”We-Fariseoʼmar ibagi-mas-gullealir, dummagan-gan-sigedginbi sigbidamalad, degine, Judíoʼmar-onmakedneggi dummagan-gan-sigedginbi sigbidamarbalid. <verse number="7" style="v" />We-Fariseoʼmar ibmar-ukleged-neggi dulemar bela ese goledbimalar yeer itodamalad. Degine, ‘odurdaked-sailaye,’ dulemar-ese-goled yeer itodamarbalid.</para>
  <para style="p">
    <verse number="8" style="v" />”Ar bemardi odurdaked-sailaye mer bese-gormalad na be imakmalo. Ar bemargardi, unnila Cristoʼbi bemar-odurdaked-saila wargwenna maid. Ar bela bemar na gwenadgan gumalad. <verse number="9" style="v" />We-napneggi, an-babye mer dulemarse be golo. Ar unnila wargwenna be bab nikamalad, ar a-Bab nibneggi maid. <verse number="10" style="v" />Mer odurdaked-duleye na be bimalo. Ar bemargardi, unnila Cristoʼbi bemar-odurdaked-dule wargwenna maid.</para>
  <para style="p">
    <verse number="11" style="v" />”Ar bemar-abargi bur-dummad-gudiidi, a-bela bemar-maiga guoed. <verse number="12" style="v" />Ar dule-wargwen na nug-dummarba-imakele, a-dule-nug bur bipii guoed. Ar dule na nug-bipi-imakerdi, a-dule-nug bur odummolegoed.</para>
  <para style="p">
    <verse number="13" style="v" />”Bemar, Garda-Narmaked-Dulemar, Fariseoʼmar, ¡be duledar-wilesmar! ¡Wagar-darbomalad!</para>
  <para style="p">”Ar bemar, Bab-Dummad-e-negdakmaidse dulemar-dogbigudimalad-idu be yawagak edidimalad. Ar bemarbela ase dogsurmalad. Ar bemar, dulemar-ase-dogbigudimalad-gwen-dogega be imaksurmalad.</para>
  <para style="p">
    <verse number="14" style="v" />”Bemar Garda-Narmaked-Dulemar, Fariseoʼmar, ¡be duledar-wilesmar! ¡Wagar-darbomalad!</para>
  <para style="p">”Ar bemar yamo yardakar ammormar-ei-sui-burgwismalad-ibe neg atursadamalad. Degine, dulemar yeer bemar-dakegala, bemar yamo suitii Bab-Dummadse gorgwisdamalad. A-ular, bemar, deyob damaladba bur bule sabsur be odurdaklemaloed.</para>
  <para style="p">
    <verse number="15" style="v" />”Bemar Garda-Narmaked-Dulemar, Fariseoʼmar, ¡be duledar-wilesmar! ¡Wagar-darbomalad!</para>
  <para style="p">”Ar bemar, dule-wargwen-e-gwage-ogwaega, bemarba-naguega, demar-ebirdimalad, degi, bela be yar-ebirdimalad. Ar dule bemarba-nagusale, aka be ilabo bur bule soo-sailagi-odurdaklegoedga be imakdimalad.</para>
  <para style="p">
    <verse number="16" style="v" />”¡Ar bemar duledar-wilesmar! ¡Bemar dule-idumalad-ibyasulidmaladid!</para>
  <para style="p">”Emide, be sogmalad: ‘Ar dule-wargwen ise-sogar-sogsadibeye, Bab-Dummadse-goled-neg-nuggi napira an bega sogye, an ibmar imakoye. Degisogsadba-ibmar-imaksulir, gwen akarsurye. Ar dule Bab-Dummadse-goled-neggi-or-siid-nuggi ise-sogar-imakoye-sogsardi, adi, degi-sogsadba imakergebye.’</para>
  <para style="p">
    <verse number="17" style="v" />”¡Bemar gwen binsaed-nikasurmalad! ¡Ibyasulidyob be damalad!</para>
  <para style="p">”Ar biti bur sunsogedi, ¿or bur sunsogedi? ¿Bab-Dummadse-goled-neg bur sunsogedi? ¿Ar Bab-Dummadse-goled-neg, swilidikidga or-imaksursi?</para>
  <para style="p">
    <verse number="18" style="v" />”Ar bemar sogmarbalid: ‘Dule-wargwen ise-sogar-sogsadibeye: Bab-Dummadga-ibmar-ogumakar-ukleged-aila-nuggi napira an bega sogye, an ibmar imakoye. Degisogsadba imaksasulir, gwen akarsurye. Ar dule Bab-Dummadga-ibmar-ukleged-nuggi ise-sogar-sogsardi, na degi-sogsadba eba saergebye.’</para>
  <para style="p">
    <verse number="19" style="v" />”¡Bemar gwen binsaed-nikasurmalad! ¡Ibyasulidyob be damalad!</para>
  <para style="p">”Ar biti bur-sunsogedi, ¿Bab-Dummadga-ibmar-ogumakar-ukleged-aila? ¿We-galu-birgi ibmar-ogumakar-uklegedi? ¿Ar Bab-Dummadga-ibmar-ogumakar-ukleged-aila, swilidikidga ibmar-ogumakar-ukleged imaksursi? <verse number="20" style="v" />Ar dule Bab-Dummadga-ibmar-ukleged-aila-nuggi ise-sogar-sogsale, napira an bega sogye, an ibmar imakoye, a-dule bato Bab-Dummadga-ibmar-ogumakar-ukleged-aila-nuggi, degisogsadba, ¿bela agi ibmar-ambikued eba galesmosursi? Bela eba galesmogad.</para>
  <para style="p">
    <verse number="21" style="v" />”Ar dule Bab-Dummadse-goled-neg-nuggi ise-sogar-sogsale, napira-an-sogye, an ibmar imakoye. Ar a-nugginbi sogsasulid, ar Bab-Dummad-a-negyaba-maid-nuggi bato ise-sogar sogsabalid, an imakoye. <verse number="22" style="v" />Ar dule nibneg-naid-nuggi ise-sogar-sogsale, an ibmar imakoye, bato Bab-Dummad-e-ologana-siged-nuggi sogsado, degine, Bab-Dummad-a-ganagi-siged-nuggi bato sogsabalid.</para>
  <para style="p">
    <verse number="23" style="v" />”Bemar Garda-Narmaked-Dulemar, Fariseoʼmar, ¡be duledar-wilesmar! ¡Wagar-darbomalad!</para>
  <para style="p">”Ar bemar ibmar-gagan-burwiganase-bakale, be Bab-Dummadga ukdimalad, mentaʼye-nugad, eneldoʼye-nugad, degi, cominoʼye-nugad, amar ambegi-gwensak (10%) be Bab-Dummadga ukdimalad. Ar degite, Moisés-Igar-Maidgi igar-bur-sunsoged-maiddi, be imakdisurmalad:</para>
  <para style="q2">Dulega-igar-nudaked,</para>
  <para style="q2">dulemar-wiledaked,</para>
  <para style="q2">degi, nue-innikii-nanaed.</para>
  <para style="q3">Amardi, gwen be imakdisurmalad.</para>
  <para style="p">”Ar bemar we-ibmar-imakmalad bur nabirid. Ar degine, amba ibmar-burwigana-be-imakdimalad be imakmarbalodo.</para>
  <para style="p">
    <verse number="24" style="v" />”¡Bemar ibyasulidyob emar-idudimalad! Bemar ibmar-burwiganagi alamaknanaimalad. Ibmar-dummagandi be gwen imaksurmalad. Ar gwii gobedgi-nairdi, nabir be sumalad. Degite, moli-yargan-mureged gobedgi-nairdi, be domalad.</para>
  <para style="p">
    <verse number="25" style="v" />”Bemar Garda-Narmaked-Dulemar, Fariseoʼmar, ¡be duledar-wilesmar! ¡Wagar-darbomalad!</para>
  <para style="p">”Ar bemar asginbi-na-dule-nued-imakmalad-dulemalad. Ar bemar nog-asginbi-enuklegeyob gumalad, degi, bate-asginbi-enuklegeyob gumalad. Ar be-ulubgindi, ibmar-atursamalad gumalad. Igar-innikigwad-gwen-imaksurmalad, ibmar-isgana ena be sedidimalad.</para>
  <para style="p">
    <verse number="26" style="v" />”¡Be Fariseo-ibyasulidid! Ar nog-enuklealir, degi, bate-enuklealir, e-yagi-inse be enukgwelergebed. Ar deyob-enuklegeyob na be ulubgi nue-nudaked bur nabirid, ar deyobi, asgine be nued guoed.</para>
  <para style="p">
    <verse number="27" style="v" />”Bemar Garda-Narmaked-Dulemar, Fariseoʼmar, ¡be duledar-wilesmar! ¡Wagar-darbomalad!</para>
  <para style="p">”Ar bemar neg-uan-asgi-sipu-magaleyob gumalad. Asgindi, yeerdakleged, ar yabardi, garbi ena, degi, ibmar-isganabi ena bukwad. <verse number="28" style="v" />Ar bemar amba deyobmarmogad. Asgindi, ar nue be baiganse oyomalad, bemar igar-maidba-innikii-ibmar-imakmalad-dulemarye. Ar ulubgindi, be wagar-darbo damalad. Ulubgi galagwensulid-bukidar be sedimalad.</para>
  <para style="p">
    <verse number="29" style="v" />”Bemar Garda-Narmaked-Dulemar, Fariseoʼmar, ¡be duledar-wilesmar! ¡Wagar-darbomalad!</para>
  <para style="p">”Ar bemardi Bab-Dummad-gayaburba-barsogsamaladga e-neg-uan be sobmaladid, degi, innikii-dule-nanasmaladga be yeerdakle e-neg-uan-wilubgan imakmaladid. <verse number="30" style="v" />Be sogmalad: ‘Anmar-dadgan-ibagi anmar gudigusana, Bab-Dummad-gayaburba-barsogmalad-oburgwenanai-gusmargua, anmardi eba gwen akassurmalanye.’ <verse number="31" style="v" />Ar bemar dukin na be san oyomalad, bemarde we-dulemar-Bab-Dummad-gayaburba-barsogmalad-oburgwismalad-e-wagan gumarye. <verse number="32" style="v" />Degisoggu, be-dadgan ibmar-isgana-imaksamalad amba napidi, obelogegala, be deyob imakmarmosunna.</para>
  <para style="p">
    <verse number="33" style="v" />”¡Naibe-buleganayob be isgana gumalad! ¿Ar igi na be soo-sailagi-odurdaklemaloedgi wakinno na be itomala? Be wakinnosurmala. <verse number="34" style="v" />Degisoggu, an bemarga Bab-Dummad-gayaburba-barsogmalad barmidagoed, binsaed-ibegan barmidagoed, degi, Garda-Narmaked-Dulemar an bemarga barmidagoed. Degi-inigwele, gwen-gwen be amar-oburgwemaloed, nakrusgi biokmaloed, baigandi, be Judíoʼmar-onmakedneggi sabsur-bibyomaloed, neggwebur-baid-baidse be amar-baregindii gumaloed.</para>
  <para style="p">
    <verse number="35" style="v" />”Deyob be imakmaloedgi, geb bemargi ataklenonikoed. Bela we-napneggi be-dadgan binsa dule-ibmar-oakalossurmalad oburgwismalad. Abel-dule-nued-akale, degi, Berequías-machi-Zacaríasʼse, a-nukad bemargi bonigan yolenonikoed. Deun, be-dadgan, Bab-Dummadse-goled-neg-sunnad-siid, degi, Bab-Dummadga-ibmar-ogumakar-ukleged-aila-siid-abargi, Zacarías-oburgwisgusmalad. <verse number="36" style="v" />Napira an bemarga soged, we-dule-nuegan-oburgwilesmalad, emi, bemar-dula-gudidimaladgi ataklemaloed.”</para>
  <para style="s1">Jesús Jerusalénʼga bosad</para>
  <para style="r">(Lucas 13:31-35)</para>
  <para style="p">
    <verse number="37" style="v" />Jesús sogdebalid: “Jerusalén-dulemar, Jerusalén-dulemar, Bab-Dummad-gayaburba-barsogmalad be oburgwedimalad. Bemarse-barmilearmalad aka be akwagi makdemalad. Ilabigwa bela be-mimmigan danar an na urbebi-gusana, ar igi gannir na e-sakan-urba e-mimmigan-urbedaedyob, an urbebi gusanad. Ar bemar abessurgusad. <verse number="38" style="v" />Degisoggu, be-neg, nega-dulesulidganyob gunonisunnoed, bei walagwen melledoed. <verse number="39" style="v" />Ar an bemarga sogsun, emigindi, bar be an-dakosurmalad. Ar bemar geb weyob-sogedse be an-dakmaloed:</para>
  <para style="q1">‘We, Bab-Dummad-nuggi-dule-danikid,</para>
  <para style="q2">Bab-Dummad egi nued-binsasun.’ ”</para>
  <para style="qr">Salmo 118:26</para>
  <chapter number="24" style="c" />
  <para style="ms1">6. JESÚS, NAPNEG-BERGUDANIKIDGI SUNMAKSAD</para>
  <para style="mr">(24:1–25:46)</para>
  <para style="s1">Jesús sogsagusad, Bab-Dummadse-goled-neg ayaroye</para>
  <para style="r">(Marcos 13:1-2; Lucas 21:5-6)</para>
  <para style="p">
    <verse number="1" style="v" />Jesús Bab-Dummadse-goled-neggi-nodgua, agi bangudgu, e-sapingan ese walikgunonikid, geb ega Bab-Dummadse-goled-neg yeerdakle-siid oyoarmalad. <verse number="2" style="v" />Jesús e-sapinganga sogded:</para>
  <para style="p">—¿We-negmar be dakmala? Napira an bemarga soged, bela we-neg-bemar-dakedi, bipisaale neg-gwagwensaar bar sigosulid, bela ayaroedbiid.</para>
  <para style="s1">Neg-bergued-iduar-neg-wilubgan-guoed</para>
  <para style="r">(Marcos 13:3-23; Lucas 21:7-24; 17:22-24)</para>
  <para style="p">
    <verse number="3" style="v" />Jesús, Olivos-yarse naded. Agi sii, e-sapingan bachikii ese nonimalad, ese egisnonimalad:</para>
  <para style="p">—¿Sana degite Bab-Dummadse-goled-neg ayarosunna? Be-danikid-iduar, ¿ibi-wilubgan oyoledagosunna? Neg-dukumosar, ¿igi neg gudagosunna? Anmarga be soge.</para>
  <para style="p">
    <verse number="4" style="v" />Jesús e-sapingan-abin sogded:</para>
  <para style="p">—¡Nue salakarmar! Mer dulemar be-yardaked be imakmalo. <verse number="5" style="v" />Ar bukidar yamo anyob imaknonimaloed, sognonimaloed: ‘Ani an Cristo, Bab-Dummad-dule-wargwen-barmidagoye-sogsad-dule.’ A-dule, dulemar-bukidar yardakoed, eba bukidar nagudmaloed.</para>
  <para style="p">
    <verse number="6" style="v" />”Bila-onolegedgibi neg-naguar, be itoardibe, degine, bila-onoleged daniye, agibi sunmakarmar be itoarbardibe, nue salakarmar, mer surbinsa be itomalo, ar wegiid-igargan guedsegad. Degi-inigwele, negdi amba yoo dukumoed. <verse number="7" style="v" />Dulemar-yar-baid-baidgi-bukwamalad bila-ononanai gudamaloed, degi, reymar muchub-muchub egi yolenanai gudamarbaloed. Yar-baid-baidgi uellemalad-bukidar ainidagoed, ukud-dummad nagudabaloed, degine, negabandur-dummagan nagumai gudabaloed. <verse number="8" style="v" />Degi-inigwele, bela we-ibagan-bulegan, igi bunor sikwi-bakesokalile, e-bonigan-itoar-dae, deyob guoed. Ar a-sorbardi, bur bule ibagan-bulegan nonikoed.</para>
  <para style="p">
    <verse number="9" style="v" />”Neg deyob gunonikile, dulemar bemar-sabsur-odurdaklegega, dummaganse be-ukmaloed, amar be-oburgwemaloed. Ar bemar an-sapingansoggu, a-ular, bela-dulemar-yar-baid-baidgi-bukmalad isdar be-dakdemaloed. <verse number="10" style="v" />A-ibagangine, bukidar anba-naigusmalad angi bangudmaloed. Na muchub-muchub urmaknanai gumaloed, degine, muchub-muchub isdar-dake gumaloed.</para>
  <para style="p">
    <verse number="11" style="v" />”Degine, yamo bukidar Bab-Dummad-gayaburba-barsogmaladyobi, na san imaknonimaloed, amar, eba-nagumalaga dulemar-bukidar yardakmaloed. <verse number="12" style="v" />Ar ibmar-isgana-yaisulidba, bukidar-anba-nagusmalad-e-sabgued bergudoed. <verse number="13" style="v" />Ar ibagan-bulegan-berguedse, dule gwen galakussuliddina, adi, nue-bendaklegoed.</para>
  <para style="p">
    <verse number="14" style="v" />”We-Bab-Dummad-e-negdakmaid-gayaburba-nued bela we-napneg-naidgi sunmaklegedsegad. Geb bela dulemar-yar-baid-baidgi-bukmalad Bab-Dummad-e-negdakmaid-gayaburba-nued wisgunonimalale, geb agi we-napneg bergunonikoed.”</para>
  <para style="p">
    <verse number="15" style="v" />Jesús sogdebalid: “Bab-Dummad-gayaburba-barsoged-Daniel, weyob narmaksagusad:</para>
  <para style="q1">‘Bab-Dummadga bela-bela-ibmar-isgana-guedi, ese-goled-neg-islidikidse dognonikogu, we-ibmar-isgana, e-neg-nued, neg-isganaga imakoed.’</para>
  <para style="qr">Daniel 9:27; 11:31</para>
  <para style="p">”Ani Jesús, an bemarga soged: Bemar deyob neg-dakalile, we-Bab-Dummad-gayaburba-barsoged-Daniel-sogsagusadba gunaido. Emi, be nabir-garda-absodimalad, nue be itomalo. <verse number="16" style="v" />Degisoggu, a-ibagi, Judeaʼgi be gudiile, yalaganba be wakinsun. <verse number="17" style="v" />Ar agi dule-wargwen neg-uas-birgi-siile, aidealir, ibmar-oniega mer negyaba-dogedgi binsao, bur yog wakinnar imako. <verse number="18" style="v" />Ar dule-wargwen sapurba-gudiile, mor sudagega, mer gannar negse-dagedgi binsao, bur yog wakinnar imaked nabirid.</para>
  <para style="p">
    <verse number="19" style="v" />”Ar ammormar-gurgin-nika-gudidimalad, degi, mimmigan-gwaru-onunanaimaladdi, a-ibagangi nue-wilemaloed, ar ade, geg abarmak gumaloed. <verse number="20" style="v" />Bab-Dummadse be gormarsun, we-ibagan-bulegan mer dii-wied-ibagi guega, degi, obunnoged-ibagi mer guegarbar. <verse number="21" style="v" />Ar a-ibagangi, naibi-itoleged-dummad naiguoed. We-ibagan-bulegana, Bab-Dummad-neg-obinnisad-akale, gwen itoledisulid, degi, a-sorba ayobid bar itolegosurbalid.</para>
  <para style="p">
    <verse number="22" style="v" />”Ar Bab-Dummad a-ibagan-wileged giar imaksasulina, dulemar a-ibagangi gwen wakinnosurmalanad, bela burgwemaloenad. Emigindi, Bab-Dummad na e-sordamar-bato-nugsaar-ese-gollesmalad-sabedba, a-ibagan giar nasiksad.</para>
  <para style="p">
    <verse number="23" style="v" />”Degisoggu, dule-wargwen bemarga sokardibe: ‘¡Be dakena, Bab-Dummad-dule-wargwen-barmidagoye-sogsad-dule wegi gudii!’ Degi, bemarga sokarbardibe: ‘¡Be dakena, weba Cristo gudibar!’ Degi-dule-bega-sogedba mer be ibsamalo. <verse number="24" style="v" />Ar ade, yamo binsa Cristoʼyob nonimaloed, degi, Bab-Dummad-gayaburba-barsogedyob nonimaloed. Amar dulemar-yardakegala, galagwensuli ibmar-wilubgan-dummagan imakdamaloed, degi, ibmar-dakledisurmalad imakdamarbaloed. Amba Bab-Dummad-sunnad-na-nug-imaksamaladse-bakar, sunna ese yardaklesmarmogaled. <verse number="25" style="v" />Degisoggu, nue salakarmar, ar iduakwaa bato an bemarga sogsamalad, mer yardaklemaloye.</para>
  <para style="p">
    <verse number="26" style="v" />”Degisoggu, bemarga sokarmardibe: ‘Cristo nega-dulesulidganba gudiiye.’ Mer ase be namalo. Ar igi bemarga sokarmarbardibe: ‘Cristo negyaba maiye.’ Mer be itomalo.</para>
  <para style="p">
    <verse number="27" style="v" />”Ar igi mar-ibyed ukiagwar bela neg-ibegwar nasiknonidae, debayobi, ani Dule-Machi, an-danikoed-iba guoed. <verse number="28" style="v" />Ar dulemar mulamar-danar-bukwa-dakele, na wismalad, agi san-burgwaled mai. Debayobi, an gannar we-napnegse danikile, dulemar mag dakmogoed.”</para>
  <para style="s1">Jesús gannar-e-danikoedgi sunmaksad</para>
  <para style="r">(Marcos 13:24-37; Lucas 17:24-36; 21:25-36)</para>
  <para style="p">
    <verse number="29" style="v" />Jesús sogdebalid:</para>
  <para style="q1">“ ‘Ibagan-naibi-itoleged-sorba dad-ibeler bar gaosulid,</para>
  <para style="q2">nii bar gaosurbalid.</para>
  <para style="q1">Niisgwamar-nibneggi-nanaid babatidagoed.</para>
  <para style="q2">Nibneggi ibmar-dummagan-gala-nika-nanaid bela giglimakoed.’</para>
  <para style="qr">Isaías 13:10; 34:4</para>
  <para style="p">
    <verse number="30" style="v" />”Geb degine, ani Dule-Machi, an-danikoed-wilubgan mogir-imbaba dakledagoed. Geb degi, we-napneggi bela dulemar-baid-baid-danar-danar-bukmalad bukib binsadmaloed, degi, ani Dule-Machi, mogir-imbaba an-ganguedba, degi, an bela-bela-yeerdaklegedba-dani, bela an-dakdamaloed. <verse number="31" style="v" />Napneg-ugakaase, degi, bela nibneg-ugakaase, an-sordamar-nugsalesmalad-anga-weenaega, an-baliwiturmar gala-binnasur-goled-abargi an barmidagoed. Geb degi, bela danar ambikunonimaloed.</para>
  <para style="p">
    <verse number="32" style="v" />”Sapi-higuera-e-wilubgangi be durdakmar. Ar e-anagan dudumaksale, degi, e-gagan aramaksale, bemar yor-omodanikid nue-wisid. <verse number="33" style="v" />Amba deyobmodo, we-ibmarmar-an-bemarga-sogsamaladi, bela deyob bemar neg-guar-dakalir, bemar wisdo, ani Dule-Machi, an-danikid nue-omosad.</para>
  <para style="p">
    <verse number="34" style="v" />”Napira an bemarga soged, we-dulemar-gudidimalad-burgwed-idu we-ibmargan bela guedsegad. <verse number="35" style="v" />Nibnegdi, napnegdi bela berguoed. An-gayaburbadi gege bergued, degisadeguoed.”</para>
  <para style="s1">Jesús-danikoed-e-iba dule wissulid</para>
  <para style="r">(Lucas 12:42-46; 17:26-27)</para>
  <para style="p">
    <verse number="36" style="v" />Jesús sogdebalid: “Ar an-danikoed-ibadi, degi, a-wachidi, dule gwen wissulid. Baliwiturmar-nibnegginmaladse-bakar, gwen wissurmalad. Degi, anbela wissurmogad. Unnila Bab-Dummadbi wisid, sana an danikoe.</para>
  <para style="p">
    <verse number="37" style="v" />”Ar igi Noé-ibagangi neg-gusa, deyobi, Dule-Machi-gannar-danikoed-ibagangi neg gumogoed. <verse number="38" style="v" />Ar a-ibagangi, deun, dii-mured-iduar, mas gunbukwa, gobbukwa, ome-nikubukwa, degi, na e-sisgwaga sui-ukbukwa gusmalad. Geb Noé ur-dummad-sobsad-yaba-dogsadse, deyob gubukwa gusmalad. <verse number="39" style="v" />A-dulemar magar gwen itossurmalad. Dii-muludgu, bela a-dulemar burgwismalad. Amba deyobi, ani Dule-Machi, an-danikoed-ibagangi neg gumogoed.</para>
  <para style="p">
    <verse number="40" style="v" />”A-ibagangi, dule-warbo sapurba-gudiidgine, wargwen nibnegse seledoed, baiddi, obelegoed. <verse number="41" style="v" />Omegan-warbo ibmar-gwag-nagnaidgine, wargwen nibnegse seledoed, baiddi, obelegoed.</para>
  <para style="p">
    <verse number="42" style="v" />”Degisoggu, nue salakarmar, nue atakmar, ar ade, bemar wissulid sana be-Dummad danikoe. <verse number="43" style="v" />Ar wedi be nue wismalad, ar dule-neg-ibed wisina igi-wachigi dule-ibmar-atursaed danikoe, dule-neg-ibed edarbisaled. Ar ei-ibmar-atursaega imaksasuliled. <verse number="44" style="v" />Degisoggu, be guagwar-gudii imakmar, ar ade, ani Dule-Machi, an-danikoed bemar wissulid. Ar ukiagwar an danikoed.”</para>
  <para style="s1">Mai-nuedgi burbar sunmaklenaid</para>
  <para style="r">(Lucas 12:41-48)</para>
  <para style="p">
    <verse number="45" style="v" />Jesús egisdesunnad: “Ar degite, ¿doa-mai-nuedi, binsaed-nikadaed, e-dummad-sogedba gudii? Mai-deyobdaedi, e-dummad, e-neguya-akwega onugsaed. Adi, mai-baiganga wachi-sekalaa mas-dakegar. <verse number="46" style="v" />Ar we-mai nue-deyob-arbanai e-dummad daknonikile, egi nued binsalegoed.”</para>
  <para style="p">
    <verse number="47" style="v" />Geb degi, Jesús sogded: “Napira an bemarga soged, mai-e-dummadi, bela na e-ibmar-nikad ega akwegala, we-maiga ukoed.”</para>
  <para style="p">
    <verse number="48" style="v" />Jesús sogdebalid: “Ar mai-isganadi, na e-gwagegi binsaded: ‘An-dummad amba yoggumaid.’ <verse number="49" style="v" />Degidbali, geb mai-baigan-sabsur-imakdesunnad, dulemar-mumgumaladba akadsunnad, eba mas gutebarsunnad, degi, eba gobdebarsunnad. <verse number="50" style="v" />Geb iba-edarbedisulidgi, wachi-edarbedisulidgi e-dummad danikile, <verse number="51" style="v" />e-dummad daknonikoed, mai galagwensur-gudii. Degisoggu, e-dummad sabsur e-mai-odurdaknonikoed. E-dummad, a-e-mai dulemar-wagar-darbo-damaladba esgaryagi metoed. Agi dummad-odurdaklesiidba bosii, degi, nugar-gorsii gusunnoed.”</para>
  <chapter number="25" style="c" />
  <para style="s1">Yagan-ambegwadgi (10) burbar sunmaklenaid</para>
  <para style="p">
    <verse number="1" style="v" />Degi Jesús sogdebalid: “Bab-Dummad-e-negdakmaid ome-nikunaid-ibagi-gusayob gued: A-ibagi yagana-ambegwad (10) ome-nikulenaid-ibase-naega, na gwallu egad-egad sesmalad, adi, suiga-guoed-abindaknaegar. <verse number="2" style="v" />Dakleargu, e-ataledi, nue-binsaed-nikaa damalad. Bamaladdi, gwen binsaed nikasurmalad. <verse number="3" style="v" />E-ataled-binsaed-surmaladi, gwallu-sesmargua, gwen e-gwallu-dii bute-baidgi enossurmalad. <verse number="4" style="v" />Ar e-atar-binsaed-nikadamaladdi, gwallu-sesmargua, bute-baidgi gwallu-dii sesmarbalid. <verse number="5" style="v" />Ar suiga-guoed amba yoggudsoggu, bela yagana gabed-itoarmargu, gabidmarsunnad.</para>
  <para style="p">
    <verse number="6" style="v" />”Nega-gabigwengi binnasur dule-gole itoarmalad: ‘¡Suiga-guoed dani! ¡Abin-daknamar!’</para>
  <para style="p">
    <verse number="7" style="v" />”Geb degi, bela yagana gwisguarmalad. E-gwallu gatik-nued-gaega, nudakarmalad. <verse number="8" style="v" />E-atar-binsaedsulidi, e-atar-binsaed-nikadamaladga sogdemalad: ‘Be anmarga wis gwallu-dii ukdage, ar anmar-ibe gwallu akinmaid.’</para>
  <para style="p">
    <verse number="9" style="v" />”Yagan-binsaed-nikadamalad abin-sogdemalad: ‘Suli. Ar anmar bemarga gwallu-dii abar-ukye-sogele, anmarga galakuoed, degi, bemarga galakumogoed. Bur be dulemar-gwalludii-ukmaladse baknamala.’</para>
  <para style="p">
    <verse number="10" style="v" />”Geb yagan-binsaed-sulidamalad gwallu-dii baknadmargu, a-sorba suiga-guoedi nonikid. Yagan-binsaed-nikadamaladdi, guakwaa-bukmarsoggu, eba mas-gunnega dogdemalad. A-sorba, yawagak edilessunnad.</para>
  <para style="p">
    <verse number="11" style="v" />”Geb agi yagan-ataled-gwallu-dii-bakdimalad nonimarmogad. Suiga-guoedga wilesakwaa sognai guarmalad: ‘¡Dummad, anmarga be yawagak wis egae!’</para>
  <para style="p">
    <verse number="12" style="v" />”Ar dummad abin-imakdegu, sogded: ‘Napira an bemarga soged, aku an bemar-daked.’ ”</para>
  <para style="p">
    <verse number="13" style="v" />Degi Jesús sogdebalid: “Degisoggu, nue nakulemar. Ar be wissurmalad ibi-ibagi, igi-wachigi Dule-Machi danikoe.”</para>
  <para style="s1">Or-manigi burbar sunmaklenaid</para>
  <para style="r">(Lucas 19:11-27)</para>
  <para style="p">
    <verse number="14" style="v" />Jesús sogdebalid: “Ar Bab-Dummad-e-negdakmaid weyob gued: Dule-wargwen dikasur na e-neggi nasokargu, e-maigan-ega-ibmar-akwega ese gochagusad. Degisoggu, amarga bela na e-ibmar-obes naded. <verse number="15" style="v" />Mani-onogedsik e-maigan-gurgin-nikadbali, ega or-mani-mimis naded. Wargwenga or-mani-gwaatar ega uksad, baidga or-mani-gwabo uksad, degi, baidga or-mani-gwagwen uksamogad. Mani-ibeddi, dikasur nadsunnad.</para>
  <para style="p">
    <verse number="16" style="v" />”Dule-or-mani-gwaatar-abingasad naded. Geb mani-e-sangi mani-gwaatar onosbalid. <verse number="17" style="v" />Ar dule-or-mani-gwabo-abingasadi, amba deyob imaksamogad, mani-gwabo egi onosmogad. <verse number="18" style="v" />Ar dule-or-mani-gwagwen-abingasaddi, nadgu, napagi digdapid. E-dummad-mani napa-yaba odukusad.</para>
  <para style="p">
    <verse number="19" style="v" />”Undaradgine, we-maigan-e-dummad nonikid, e-maigan-ebo mani-igar naboalid. <verse number="20" style="v" />Dule-or-mani-gwaatar-abingasadi nonigu, baid-or-mani-gwaatar senonibalid. E-dummadga sognonikid: ‘Dummad, or-mani-gwaatar be anga uksad, an baid-or-mani-gwaatar egi onosbalid. Degisoggu, or-mani-gwaambe (10) an bega sedanisunnad, be sue.’</para>
  <para style="p">
    <verse number="21" style="v" />”E-dummad ega sogded: ‘Nued, be mai-nued, be gwen-galakussulid. Ar ibmar-ichesaaledgi gwen galakussuli be arbasad, ibmar-ichesur an bega uksun. Degisoggu, anba be wergudasun.’</para>
  <para style="p">
    <verse number="22" style="v" />”Ar dule-or-mani-gwabo-abingasad nonimogu, e-dummadga sognonimogad: ‘Dummad, or-mani-gwabo be anga uksad, baid-gwabo an egi onosbalid. Degisoggu, or-mani-gwabake an bega sedanisunnad, be sue.’</para>
  <para style="p">
    <verse number="23" style="v" />”E-dummad ega sogded: ‘Nued, be mai-nued, be gwen galakussulid. Ar ibmar-ichesaaledgi gwen galakussuli be arbasad, ibmar-ichesur an bega uksun. Degisoggu, anba be wergudasun.’</para>
  <para style="p">
    <verse number="24" style="v" />”Ar dule-or-mani-gwagwen-abingasad nonimogu, e-dummadga sognonimogad: ‘Dummad, an be-wisdo, be dule-buledid. Be ibmar-digsasulidgi ibmar be weed, degine, be-arbassulidgi ibmar be weebalid. <verse number="25" style="v" />Degisoggu, an be-dobgusad. An nadgu, be-or-mani napa-yaba an odukusad. Ar begadid, an bega uksun.’</para>
  <para style="p">
    <verse number="26" style="v" />”E-dummad, abin-sogdegu, ega sogded: ‘Be mai-isgana, mai-wiegala. Be wisinad, an-ibmar-digsulidgi an ibmar-weed, degine, an arbasulidgi ibmar an weebalid. <verse number="27" style="v" />Ar degisoggu, mani-onogosur be itogu, mani-urbemalad-negse be an-mani uknaenad, adi, an nonikogu, an-mani, degi, e-gaka, an na sunonikoenad.’</para>
  <para style="p">
    <verse number="28" style="v" />”Dule-mani-ibed e-mai-baiganga sogded: ‘Degisoggu, e-annik or-mani be sumarsun, dule-or-mani-gwaambe-nikadga (10) be ukmarsun. <verse number="29" style="v" />Ar dule-ibmar-nikadga bur bule ega ibmar uklegoed. Degisoggu, bur bule ibmar nikunonikoed. Ar dule-ibmar-sateddi, wis-ibmar-nikadse-bakale, ei sulenonikoed. <verse number="30" style="v" />Ar we-mai-wissur-arbaedi, magaba negsichidse metnamar. Agi bosii guoed, dummad-wilesiidba nugar-gorsii guoed.’ ”</para>
  <para style="s1">Dule-yar-baid-baidgi-bukwadga igar-itolegoed</para>
  <para style="p">
    <verse number="31" style="v" />Jesús sogded: “Ani Dule-Machi, an-iba-danikoedgi, bela an-baliwiturmar-gwage-swilidikmaladmala an-gangued-yeerdaklegedgi an danikoed. Geb an-ologan-yeerdaklegedgi an signonikoed. <verse number="32" style="v" />Geb degi, bela dulemar-yar-baid-baidgi-bukmalad an-asabin ambikunonimaloed. Agi geb bachik-bachik an oambikuoed. Igi sibad-wawaad-edarbed, sibad-wawaad, degi, sibad-ebo bachiki urbe, deyob an dulemar-imakmogoed. <verse number="33" style="v" />An-argan-nuedsiki, sibad-wawaadmar an urboed. An-argan-sapiledsikdi, sibadmar an urboed.</para>
  <para style="p">
    <verse number="34" style="v" />”Geb degi, an reyga-maidba, an-argan-nuedsik-bukmaladga an sogdagoed: ‘Be dagmar, ar an-Bab-Dummad bemargi nued binsasad. An-Bab-neg-dakmaid-bemargadid be abingadamar. Ar we-napneg-nagusad-akale, bato bemarga nugsales nagusad.</para>
  <para style="q2">
    <verse number="35" style="v" />Ar an ukur-itosgu, masgi be an-oguchamalad.</para>
  <para style="q2">An uku-uku-itosgu, be an-ogobsamalad.</para>
  <para style="q2">An-neggwebursulidgi an gudigusgu, be an-akwismalad.</para>
  <para style="q2">
    <verse number="36" style="v" />An mor-sate-gudigusgu, mor be anga uksamalad.</para>
  <para style="q2">An uellesgu, an-bendakega be anse atakapmalad.</para>
  <para style="q2">An esgaryagi-mellesigusgu, be anse arbimalad.’</para>
  <para style="p">
    <verse number="37" style="v" />”Geb degi, dulemar-igar-napiragwadba-damalad an-abin-imakdemaloed, sogdamaloed:</para>
  <para style="q2">‘Dummad, ¿sana ukudmaada an be-daksamala? Masgi an be-oguchaye bede soged.</para>
  <para style="q2">¿Sana be uku-uku-itodii an be-daksamala? An be-ogobsaye bede soged.</para>
  <para style="q2">
    <verse number="38" style="v" />¿Sana be-neggwebursulidgi be gudigu, anmar be-akwismala?</para>
  <para style="q2">¿Sana mor-sate an be-daksagu, an bega mor yosmala?</para>
  <para style="q2">
    <verse number="39" style="v" />Be uellemaigu, be-bendakega, ¿sana anmar bese atakapmala?</para>
  <para style="q2">Be esgaryagi-mellesigu, ¿sana anmar bese atakapmala?’</para>
  <para style="p">
    <verse number="40" style="v" />”Ani Rey, an abin-imakdoed: ‘Napira an bemarga soged, ar an-gwenadgan-binsarmaladse-bakar, deyob bemar bendaksasoggu, be deyob an-bendaksamalad.’</para>
  <para style="p">
    <verse number="41" style="v" />”Geb degi, dulemar an-argan-sapiledsik-bukmaladga an sogdagoed: ‘Angi be bangumar, bemar bato ukabsalesmalad. Nia-sailaga, degi, e-baliwiturmarga, soo-saila-geg-bergued bato guagwar-siidse be namar.</para>
  <para style="q2">
    <verse number="42" style="v" />Ar ade, ukudmaada an gudigusgu, gwen masgi be an-oguchasurmalad.</para>
  <para style="q2">Uku-uku an itosgu, gwen be an-ogobsasurmalad.</para>
  <para style="q2">
    <verse number="43" style="v" />An-neggwebursulidgi an gudigusgu, gwen be an-akwissurmalad.</para>
  <para style="q2">Mor-sate an gudigusgu, gwen be anga mor yossurmalad.</para>
  <para style="q2">An uellemaigusgu, gwen be an-bendakapsurmalad,</para>
  <para style="q2">degi, esgaryagi an mellesi-gusgu, gwen be anse atakapsurmalad.’</para>
  <para style="p">
    <verse number="44" style="v" />”Geb degi, amar an-abin imakdemarmogoed:</para>
  <para style="q2">‘Dummad, ¿sana be ukudmaad-gudii, uku-uku-itodii, an be-daksamala?</para>
  <para style="q2">¿Sana be be-neggwebursulidgi-gudii, mor-sate-gudii, an be-daksamala?</para>
  <para style="q2">¿Sana be uelledigu, esgaryagi-mellesigu, anmar be-bendaksasuli?’</para>
  <para style="p">
    <verse number="45" style="v" />”Geb degi, an wemar-abin-sogoed: ‘Napira an bemarga soged, ar an-gwenadgan-binsarmaladga deyob bemar imaksasursoggu, anga bemar imaksasulid.’</para>
  <para style="p">
    <verse number="46" style="v" />”Degisoggu, we-dule-isganamar, odurdakleged-neg-sadeguoedse barmiledmaloed. Dule-nuegandi, san-burba-geg-bergued-negse namaloed.”</para>
  <chapter number="26" style="c" />
  <para style="ms1">7. JESÚSʼGA OBURGWILEGED-IGAR-MESISAD</para>
  <para style="mr">(26:1–27:66)</para>
  <para style="s1">Jesús-oburgwega igar amiarmalad</para>
  <para style="r">(Marcos 14:1-2; Lucas 22:1-2; Juan 11:45-53)</para>
  <para style="p">
    <verse number="1" style="v" />Jesús bela-weyob-ibmar-sogsad-sorba, e-sapinganga sokalid:</para>
  <para style="p">
    <verse number="2" style="v" />“Be wismalad, Oburgwilegoenad-Iba ibabose nagudoed. Agine, ani Dule-Machi, nakrusgi-an-biokmalaga an-gamaloed.”</para>
  <para style="p">
    <verse number="3" style="v" />Degine, dule-irwa-Bab-Dummadse-gormalad-e-dummagan, Garda-Narmaked-Dulemar, Judíoʼmar-girmar-dummagan-neggwebur-sedimalad, bela amar danar dule-irwa-Bab-Dummadse-goled-bur-dummad-Caifásʼye-nugad-neg-imbase ambikunonimalad. <verse number="4" style="v" />Yamo-yardakar-Jesús-gaega, degi, oburgwemalaga, agi igar itosmalad. <verse number="5" style="v" />Judío-dummagan-abar sogdemalad:</para>
  <para style="p">“Mer ibagi anmar Jesús-gamalo. Degiir, dulemar Jesúsʼbina urwedamaloed.”</para>
  <para style="s1">Betaniaʼgi Jesús-nonogi gwallu-wawad eolesad</para>
  <para style="r">(Marcos 14:3-9; Juan 12:1-8)</para>
  <para style="p">
    <verse number="6" style="v" />Jesús Betania-neggweburgi gudiid. Simón-naibe-buna-yaa-maleged-nika-gudigusad-neggi siid. <verse number="7" style="v" />Agi Jesús mese-naba mas gunsigu, ome-wargwen ese nonikid. Ome, bute-akwa-alabastro-sobaledgi-sii gwallu-wawad-nuedi senonikid, geb Jesús-nonogi eononikid. A-gwallu-wawad gargerba bakleged.</para>
  <para style="p">
    <verse number="8" style="v" />Jesús-sapingan ome-weyob-imaksad-daksamargu, uludmalad, sogdemalad:</para>
  <para style="p">—¿Wede ibiga binsarsunna we-ome we-gwallu-wawa-nued wiosa? <verse number="9" style="v" />Ar sunna we-gwallu-wawad mani-dummad uklegoenad, adi, we-mani, nabir dule-wileganaga uklegegar.</para>
  <para style="p">
    <verse number="10" style="v" />Ar Jesús degi-sogmalad-mag-daksagu, sogded:</para>
  <para style="p">—¿Ar ibiga bemar omese-urwemala? Mer ese be gormar. Ar ome ibmar-nued anga imaksad. <verse number="11" style="v" />Ar dule-wilemaladdi, gusgu bemar-abargi-gudigu guoed. Andi bemarba-gudigu guosulid.</para>
  <para style="p">
    <verse number="12" style="v" />”Ar ome we-gwallu-wawad an-sangi-eosadi, an-diglegoed-iduar eosad.</para>
  <para style="p">
    <verse number="13" style="v" />”Napira an bemarga soged, bia we-napneggi an-gayaburba-nuedgi sunmaklegoe, we-ome-ibmar-imaksadgi sunmaklemogoed, adi, we-ome-ibmar-imaksad ebinsamalagar.”</para>
  <para style="s1">Judas, Jesús-darba-uksad</para>
  <para style="r">(Marcos 14:10-11; Lucas 22:3-6; Juan 13:21-30)</para>
  <para style="p">
    <verse number="14" style="v" />Jesús-e-sapingan-ambe-gakabogwad-wargwen (12), Judas-Iscarioteʼye-nugad, dule-irwa-Bab-Dummadse-gormalad-e-dummaganse nadegusad. <verse number="15" style="v" />Amarga sogdapid:</para>
  <para style="p">—An bemarga Jesús-ukmalale, ¿ibi be anga ukmaloe?</para>
  <para style="p">Judío-dummagan Judasʼga mani-sibu gwadulagwen-gakambe (30) uksamalad. <verse number="16" style="v" />Geb agi Judas igar-amiarsunnad, igi saele darba Jesús-ukodibeye.</para>
  <para style="s1">Bab-Jesús-burgwisad-ebinsaed-igar</para>
  <para style="r">(Marcos 14:12-26; Lucas 22:7-23; 1 Corintios 11:17-34)</para>
  <para style="p">
    <verse number="17" style="v" />Judío-ibagi, Madu-Inasuli-Gulleged-Iba-gebe-onodedgi, e-sapingan Jesúsʼse nonimalad, ega sognonimalad:</para>
  <para style="p">—Oburgwilegoenad-Ibagi-masgulleged-gunnega, ¿bia anmar bega neg amimaloe?</para>
  <para style="p">
    <verse number="18" style="v" />Jesús amarga sogded:</para>
  <para style="p">“Neggweburse be namar. Dule-gwensak-negse be namar. A-dulega be sogmalo: ‘Odurdaked-saila sogye: An-ibagan omosye. Be-neggine, an-sapinganmala, Oburgwilegoenad-Iba an dakmaloye.’ ”</para>
  <para style="p">
    <verse number="19" style="v" />Ar igi Jesús e-sapinganmarga sogsa, e-sapingan deyob imaksamalad. A-neggi, ibagi mas-gunmalaga, bela ibmar guagwar urbismarsunnad.</para>
  <para style="p">
    <verse number="20" style="v" />A-ibagi, neg-mutikgudgu, Jesús e-sapingan-ambe-gakabogwadmala (12) mese-naba mas-gunnega signonimalad. <verse number="21" style="v" />Mas gunbukmargu, Jesús sogded:</para>
  <para style="p">—Napira an bemarga soged, bemar-gwensak darba an-ukoed.</para>
  <para style="p">
    <verse number="22" style="v" />A-ular, e-sapingan nue-wile itodmalad, na wargwen-wargwen Jesúsʼga sogdemarsunnad:</para>
  <para style="p">—Dummad, ¿ani an be-ukoe? Andi suli.</para>
  <para style="p">
    <verse number="23" style="v" />Jesús abin-sogded:</para>
  <para style="p">—Ar dule-wargwen e-argan bategi anba odogoedi, a darba an-ukoed. <verse number="24" style="v" />Napira an bemarga soged, ani Dule-Machi, ar igi Bab-Dummad-Gardagi angi narmakar nai, ar deyob an guoed, an burgoed. Ar dule-darba-an-ukoeddina, sabsur-odurdaklegoedba nue wilegoed. A-dule gwalulessulina, bur nabirinad.</para>
  <para style="p">
    <verse number="25" style="v" />Geb degi, Judas, darba-Jesús-ukoedi, Jesúsʼga sogded:</para>
  <para style="p">—Odurdaked-saila, ¿ani an be-ukoye?</para>
  <para style="p">Jesús ega sogded:</para>
  <para style="p">—Eye. Ar bato na be sogsad.</para>
  <para style="p">
    <verse number="26" style="v" />Mas gunbukmargu, Jesús madu-susgua, Bab-Dummadga dog-nuedye sogsagusad. Geb a-sorba, Jesús madu bisge-bisge imaksad, e-sapinganga ukded, sogded:</para>
  <para style="p">—Be sumar, be gunmar, we-madu, an-sanad.</para>
  <para style="p">Jesús e-sapinganmala we-madu guchamarsunnad.</para>
  <para style="p">
    <verse number="27" style="v" />A-sorba, Jesús nog susbalid. Bab-Dummadga dog-nuedye-sogsabargu, e-sapinganga ukdebalid, sogdebalid:</para>
  <para style="p">—Bemar bela we gobmar. <verse number="28" style="v" />We, an-abe. An-abe Bab-Dummad dulemarbo igar-bini-mesnaid-wilubganad, degi, an-abe, isgued-eliega, dulemar-bukidar-ular milegoed. <verse number="29" style="v" />An bemarga soged, emigindi, vinoʼdi we-sorba bar an gobosulid, geb an-Bab-negdakmaidse an bemar-abargi an gobdapbaloed.</para>
  <para style="p">Jesús e-sapinganmala we-vino gobsamarsunnad.</para>
  <para style="p">
    <verse number="30" style="v" />Geb Bab-Dummad-nuggi namaksamalad-sorba, Olivos-yarse nadmarsunnad.</para>
  <para style="s1">Jesús, Pedro-e-osulogoedgi sunmaksad</para>
  <para style="r">(Marcos 14:27-31; Lucas 22:31-34; Juan 13:36-38)</para>
  <para style="p">
    <verse number="31" style="v" />Geb agi, Jesús e-sapinganga sogded:</para>
  <para style="p">—Belagwapa emi-mutik bemar angi bangudmaloed, ar ade, Bab-Dummad-Gardagi narmakar naid, sognaid:</para>
  <para style="q1">‘Sibad-wawaad-edarbed an oburgoed,</para>
  <para style="q2">Geb agi sibad-wawaadmar bela duurmakdoed.’</para>
  <para style="qr">Zacarías 13:7</para>
  <para style="p">
    <verse number="32" style="v" />Jesús sogdebalid:</para>
  <para style="p">—Geb gannar-an-durgusad-sorba, bemar-idu Galileaʼse an naoed.</para>
  <para style="p">
    <verse number="33" style="v" />Pedro, abin-sogded:</para>
  <para style="p">—Bela begi bangudmalale, andi begi gwen banguosulid.</para>
  <para style="p">
    <verse number="34" style="v" />Jesús, Pedro-abin sogded:</para>
  <para style="p">—Napira an bega soged, emi-mutik, gannir-namaked-iduar, ilapaa be an-osulogoed.</para>
  <para style="p">
    <verse number="35" style="v" />Pedro, abin-sogded:</para>
  <para style="p">—Ar an beba burgweye sogele, amba an be-osulogosulid.</para>
  <para style="p">E-sapingan-baigan bela degibi sogdemarmogad.</para>
  <para style="s1">Jesús, Getsemaníʼgi Bab-Dummadse gorsii gusad</para>
  <para style="r">(Marcos 14:32-42; Lucas 22:39-46)</para>
  <para style="p">
    <verse number="36" style="v" />Jesús e-sapinganmala Getsemaní-neg-nugadse nonimarsun. Agi Jesús e-sapinganga sogded:</para>
  <para style="p">“Wegi bemar ambikumar, andi weba Bab-Dummadse gornagwelo.”</para>
  <para style="p">
    <verse number="37" style="v" />Pedro, degi, Zebedeo-machimala-warbogwadbi eba sesagusad. Geb agi, Jesús na nue-wilegoedba nue-wile itoalid, degi, nue-surbinsa itoarbalid. <verse number="38" style="v" />Geb degi, Jesús e-sapingan-walapaagwadga sogded:</para>
  <para style="p">—Andi an ulubgi nue-bukib-itogedba sunna an burgwisar-itoleged. Wegi be ambikumar, nue atakmalo, Bab-Dummadse be gormalo.</para>
  <para style="p">
    <verse number="39" style="v" />Jesús sikwas nadgu, napagi asgun megdapid. Geb Bab-Dummadse-gotegu, sogded: “Baba, an-idu igar-buled naid, sunna be anga osulogena gadin. We-igar, ina-gagbid-gobedyob beedse an egi wilegoed. Degi-inigwele, melle be an-sogedba be imako. Unnila be-sogedbarbi be imako.”</para>
  <para style="p">
    <verse number="40" style="v" />Geb degi, Jesús Bab-Dummadse-gorsiid-bergusgu, na e-sapinganse nonikid, daknonikid, bela gabmamai. Geb degi, Jesús Pedroʼga sogded:</para>
  <para style="p">“¿Ar Babse-golega wachi-irgwensaar wis ataksii geg be gude? <verse number="41" style="v" />Nue atak, Bab-Dummadse be gole, adi, isguedgi-wilubdakleged mer bemarse warmakegar. An wisi, Babse golega, bemar-burbadi guagwar gudiid. Bemar-sandi degisulid, nolloo gued.”</para>
  <para style="p">
    <verse number="42" style="v" />Jesús gannar nadbargu, gannar Bab-Dummadse gotebalid, sogdebalid: “Baba, an-idu igar-buled naid, ina-gagbid gobedyob beedse an egi wilegoed. Geg be anga osulogele, igi-barsa. Degisoggu, be-sogedba be imaksun.”</para>
  <para style="p">
    <verse number="43" style="v" />Jesús Bab-Dummadse-gorsiid bergusgu, gannar e-sapinganse-nonibargu, gabmamai daknonikid. Ar gabed nue egi obin itomalad. <verse number="44" style="v" />Degi, Jesús e-sapingan-gabmamai obesad. Geb gannar nadbalid. Degi, ilapaagi Bab-Dummadse gotegu, gannar-idu-sogsadgii sogdebalid.</para>
  <para style="p">
    <verse number="45" style="v" />Geb degi, Jesús e-sapinganse gannar nonikid, ega sognonikid:</para>
  <para style="p">“¿Amba be gabmamaide? ¿Amba be obunnomamaide? Emigindi, wachidi omossun. Ani Dule-Machi, an-oburgwemalaga, dulemar-isgudidimaladse darba uklesokarsun. <verse number="46" style="v" />Degisoggu, be gwisgumarsun, namarsun. Be dakmar, dule-darba-an-uksokalidi bato anmar-walikgusad.”</para>
  <para style="s1">Jesús-galesad</para>
  <para style="r">(Marcos 14:43-52; Lucas 22:47-53; Juan 18:1-11)</para>
  <para style="p">
    <verse number="47" style="v" />Jesús amba e-sapinganga sunmakgwichi, e-sapingan-warambe-gakabogwad-wargwen (12), Judasʼye-nugad, ese nonikid. Aba dule-irwa-Babse-gormalad-e-dummagan, degi, Judío-girmar-dummagan-neggwebur-sedimalad dulemar-bukidar barmiargusmalad. We-dulemar-bukidar es-suidyalaba, degi, suarmar annik-annik, Judasʼba duurmakdani gusmalad.</para>
  <para style="p">
    <verse number="48" style="v" />Judas Jesús-darba-ukoedi, dulemar-nonimalad-ebo igar-nabosad, ega sogsad: “An dule-e-wagar-uoed, an ega sogoedi, be nued sogeye, a-dule bemar gaoed.” <verse number="49" style="v" />Geb Judas yog Jesúsʼse naar imaksad, ega sogded:</para>
  <para style="p">—Odurdaked-saila, ¿be nuedi?</para>
  <para style="p">Geb degi, ei wagar usa imaksad. <verse number="50" style="v" />Degi, Jesús, Judasʼga sogded:</para>
  <para style="p">—Gwenad, ¿ibiga be daniki?</para>
  <para style="p">Geb degi, dulemar Jesúsʼse nonimalad. Geb Jesúsʼse achadmargu, Jesús-gasmarsunnad.</para>
  <para style="p">
    <verse number="51" style="v" />Ar e-sapin-wargwen Jesús-naba-gwichidi, es-suid-onosgu, dule-irwa-Babse-gormalad-bur-dummad-e-mai naibi imaksad. E-uaya ei siksad.</para>
  <para style="p">
    <verse number="52" style="v" />Geb degi, Jesús e-sapinga sogded:</para>
  <para style="p">—Be es-suid e-uka-yaba be odo. Ar bela dulemar-es-suid-ebumaladi, es-suidgi burgoed. <verse number="53" style="v" />Ar emisbinne, mili-miliba baliwiturmar anga barmidagega, ¿geg an-Babse an gor be ebinsasi? Ar an gotele, anga barmialiled. <verse number="54" style="v" />Ar deyob gusale, degite, ¿igi Bab-Dummad-Gardagi narmakar-naidba bar gusarsunna? Ar a-Gardagi sognaid, an burgwergebye.</para>
  <para style="p">
    <verse number="55" style="v" />Geb agi, Jesús dulemarga sogded:</para>
  <para style="p">—¿Ibiga bemar dule-isgana-ibmar-atursaedyob an-gadanimala? Emide, es-suidyalaba, suarmaryalaba, bemar an-gadanimalad. Bane-bane bemarba an gudigusad, Bab-Dummadse-goled-neggi dulemar-odurdakdii an gusad. Degite, agindi bemar gwen an-gassurmalad. <verse number="56" style="v" />Ar emigindi, igar-maidbali, Bab-Dummad-gayaburba-barsogmalad-narmaksadba-guegala, deyob gunonikid.</para>
  <para style="p">Degi, Jesús-sapingan Jesús-wargwen-mete, e-idu bela duurmakdemarsunnad.</para>
  <para style="s1">Jesús, igar-nabiromalad-dummaganse selesad</para>
  <para style="r">(Marcos 14:53-65; Lucas 22:66-71; Juan 18:19-24)</para>
  <para style="p">
    <verse number="57" style="v" />Dulemar-Jesús-gasmaladi, dule-irwa-Bab-Dummadse-gormalad-bur-dummad, Caifásʼye-nugadse Jesús-sesmalad. Agi Garda-Narmaked-Dulemar, Judíoʼmar-girmar-dummagan igar-itogega bukmalad. <verse number="58" style="v" />Pedroʼdi bannabasaar Jesúsʼba nadapgusmogad, dule-irwa-Babse-gormalad-bur-dummad-neg-imbase warmakdapid. A-neg-imbase dogsagua, suar-ibedmar-abargi sigdapid, adi, dakega, igi Jesús-imakmalodibeye.</para>
  <para style="p">
    <verse number="59" style="v" />Dule-irwa-Babse-gormalad-e-dummagan, degi, bela Judío-dummagan-igar-nabiromalad, igar-aminanai guarmalad, igi-saele Jesúsʼgi yolemalodibeye, igi-yamo-gakansaale Jesús-oburgwemalodibeye. <verse number="60" style="v" />Degite, ar bukidar yamo-gakansaar sunmaknonimar-inigwele, Jesús-nodiid gwen amissurgusmalad. Geb dule-warbo yamo-gakansaar-ibmar-soged nonimalad. <verse number="61" style="v" />Dule-warbogwad weyob sognonimalad:</para>
  <para style="p">—We-dule weyob sunmaksad: ‘An sunna Bab-Dummadse-goled-neg-siid an earye, degi, ibapaagi sunna gannar an sobbarye.’</para>
  <para style="p">
    <verse number="62" style="v" />Dule-irwa-Babse-gormalad-bur-dummad gwisgusgu, Jesúsʼga sogded:</para>
  <para style="p">—¿Be dulemar-abin-imakosuli? Begi-sunmaknanaidgi, ¿igi be sogmosunna?</para>
  <para style="p">
    <verse number="63" style="v" />Ar Jesúsʼdi bipisaar gwen abin-imaksasulid. Geb degi, dule-irwa-Babse-gormalad-bur-dummad ega sogdesunnad:</para>
  <para style="p">—Bab-Dummad-Dula-Maid-nuggi an bega soged, anmarga be soge, ¿ar be Cristo, Bab-Dummad-Machi-sunnadi?</para>
  <para style="p">
    <verse number="64" style="v" />Jesús abin-sogded:</para>
  <para style="p">—Ar bede soged. A-uki an bega sogbalid, emigi ani Dule-Machi, Bab-Dummad-Bela-Gangued-Nikad-e-argan-nuedsik dule-dummadga an sii be an-dakmaloed, degine, nibneggi mogir-imbaba-daniki be an-dakmarbaloed.</para>
  <para style="p">
    <verse number="65" style="v" />Geb degi, dule-irwa-Babse-gormalad-bur-dummad e-mor na siir irmaksad, oyogegar, Jesús-degisogsad ede sae-itoye. Degine, geb dummaganga sogded:</para>
  <para style="p">—¡Bab-Dummad-nuggi we, dodos! ¿Ar ibiga e-barsogmalad anmar bar abesunna? Ar bemar-sunnad, emiskwaa be itosmalad, we-Jesús Bab-Dummad-nuggi dodosad. <verse number="66" style="v" />¿Igi be itomarmosunna?</para>
  <para style="p">Dummagan-igar-itobukmalad abin-imakdemargu, sogdemalad:</para>
  <para style="p">—Oburgwilegergebed.</para>
  <para style="p">
    <verse number="67" style="v" />Geb degi, dummagan Jesús-wagargi wiakdemalad, argan-olor sarsodmarbalid, degine, baigan wagargi Jesús-bibyodmarbalid. <verse number="68" style="v" />Ega sogdemalad:</para>
  <para style="p">—Cristo, bela be ibmar-wissoggu, anmarga be soge, ¿doa be-bibyossunna?<figure style="fig" desc="Jesus before the high priest" file="cn01815B.tif" size="col" loc="" copy="" ref="">Dule-irwa-Babse-goled-bur-dummad, Jesúsʼga igar-itosad. (Mateo 26:57) </figure></para>
  <para style="s1">Pedro, Jesús-osulosad</para>
  <para style="r">(Marcos 14:66-72; Lucas 22:54-62; Juan 18:15-18, 25-27)</para>
  <para style="p">
    <verse number="69" style="v" />Pedro neg-imbagi sii, bunagwa-mai-wargwen ese nonikid, ega sognonikid:</para>
  <para style="p">—Be, Jesús-Galileaʼginedba gudii an be-daksamogad.</para>
  <para style="p">
    <verse number="70" style="v" />Pedro, bela dulemar-asabin osuloded, sogded:</para>
  <para style="p">—Aku an itoged, ibu be anga obare.</para>
  <para style="p">
    <verse number="71" style="v" />Pedro yawagakse-nadgu, bunagwa-baid Pedro-dakarbalid. A-bunagwa, dulemar-bukmaladga sogded:</para>
  <para style="p">—We-dule, Jesús-Nazaretʼginedba gudii an daksamogad.</para>
  <para style="p">
    <verse number="72" style="v" />Pedro gannar osulodbalid, sogded:</para>
  <para style="p">—Bab-Dummad-nuggi napira an bemarga soged: Andi, an we-dule-akudaked.</para>
  <para style="p">
    <verse number="73" style="v" />Degine, sikwas sanargusadgine, walik-bukmalad Pedroʼse-nonimargu, ega sogdemarmogad:</para>
  <para style="p">—Napira an bega soged, be Jesús-sordamogad, ar be-sunmaked mag-itoleged, be a-sordamogad.</para>
  <para style="p">
    <verse number="74" style="v" />Geb degi, Pedro ukabsaar ibmar sokalid, degi sogdebalid:</para>
  <para style="p">—Bab-Dummad-nuggi napira an bemarga soged: Andi, an we-dule-akudaked.</para>
  <para style="p">Geb degidgine, yog gannir namakaled. <verse number="75" style="v" />Geb degi, Pedro ebinsaas naded, igi Jesús ega ibmar sogsa, “gannir-namaked-iduar, ilapaa be an-osulogoye.” Degi, Pedro magaba-nadgu, nue-ise-boar nadsunnad.</para>
  <chapter number="27" style="c" />
  <para style="s1">Jesús Pilatoʼse sesmalad</para>
  <para style="r">(Marcos 15:1; Lucas 23:1-2; Juan 18:28-32)</para>
  <para style="p">
    <verse number="1" style="v" />Wakdargusgu, bela dule-irwa-Babse-gormalad-e-dummagan, degi, Judío-girmar-dummagan-neggwebur-sedimalad igar-itosmargu, igar-mesismalad, Jesús-oburgwemaloye. <verse number="2" style="v" />Edinnar neggwebur-dakmaid-Poncio-Pilatoʼye-nugadse Jesús-sesmalad. Jesúsʼga igar-itogega aga ukdapmalad.</para>
  <para style="s1">Judas na dukin oburgwisad</para>
  <para style="p">
    <verse number="3" style="v" />Geb degi, Jesús-darba-uksad-dule-Judas, Jesús-oburgwilego-daksagu, bukib-binsaded. A-ular, Judas mani-sibu-dulagwen-gakambegwad (30) gannar dule-irwa-Babse-gormalad-e-dummaganse, degi, Judío-girmar-dummaganse senonikid. <verse number="4" style="v" />Amarga sognonikid:</para>
  <para style="p">—An dummad-nosad, dule-ibmar-gwen-oakalossulid binsa darba an uksad.</para>
  <para style="p">Ar dummagandi, abin-imakdemalad:</para>
  <para style="p">—¿Ar anmargardi baisi? ¡Ar wedi, begindo!</para>
  <para style="p">
    <verse number="5" style="v" />Geb degi, Judas Bab-Dummadse-goled-neggi mani-mide nadsunnad. Geb agi na dukin gammu gadapid.</para>
  <para style="p">
    <verse number="6" style="v" />Dule-irwa-Babse-gormalad-e-dummagan, Judas-mani-mided-wesmargu, sogdemalad:</para>
  <para style="p">“We-mani anmar Bab-Dummadga-mani-sabogedgi uker, igar-nuedsulid, ar ade, we-mani bato ukabsalegaled, dule-gindakega-imakoed-manid.”</para>
  <para style="p">
    <verse number="7" style="v" />Geb dummagan igar-itosmargu, napsa-ibmarga-sobleged-nainu baksamalad, adi, agi dulemar-ainebarmalad-burgwisar, digmalagar. <verse number="8" style="v" />A-ular, a-nainu amba emi-ibase bileged: “Ablis-Nainuye.” <verse number="9" style="v" />Ar deyob gunonikid, igi Bab-Dummad-gayaburba-barsoged Jeremíasʼye-nugad, deun sogsagusgu:</para>
  <para style="q1">“Mani-sibu-dulagwen-gakambe (30) susmalad,</para>
  <para style="q2">dule-nued-uklesad-e-mani,</para>
  <para style="q2">Israel-dulemar-an-uksad-mani.</para>
  <para style="q1">
    <verse number="10" style="v" />A-mani napsa-ibmar-sobed-nainu-bakega uksamalad,</para>
  <para style="q2">ar igi Bab-Dummad anga sogsa, aba igar imaklesad.”</para>
  <para style="qr">Zacarías 11:12-13</para>
  <para style="s1">Pilato, Jesúsʼga igar-itosad</para>
  <para style="r">(Marcos 15:2-15; Lucas 23:2-5; Juan 18:28–19:14)</para>
  <para style="p">
    <verse number="11" style="v" />Dule-dummad-negdakmaid-Pilatoʼye-nugad-asabin Jesús gwisgudapid. Pilato Jesúsʼse egichialid, ega sogded:</para>
  <para style="p">—¿Ar be Judíoʼmar-E-Rey?</para>
  <para style="p">Jesús, abin-sogded:</para>
  <para style="p">—Ar bede soged.</para>
  <para style="p">
    <verse number="12" style="v" />Dule-irwa-Babse-gormalad-e-dummagan, degi, Judío-girmar-dummagan ar Jesúsʼgi sognanai-guarmalad, we, igar-isgana imakdiiye. Ar Jesúsʼdi gwen abin-imaksasulid. <verse number="13" style="v" />Geb degi, Pilato Jesúsʼga sogded:</para>
  <para style="p">—¿Begi-sunmaknanaid be itosuli, bede ibmar-isgana imakdiiye?</para>
  <para style="p">
    <verse number="14" style="v" />Ar Jesúsʼdi bipisaale gwen abin-imaksasulid. Degisoggu, Pilato nue-geger daksunnad, ar ibiga wede Jesús dulemar-abin-imaksuli.</para>
  <para style="s1">Pilato, Jesúsʼga burgwed-igar mesisad</para>
  <para style="r">(Marcos 15:6-15; Lucas 23:13-25; Juan 19:15-16)</para>
  <para style="p">
    <verse number="15" style="v" />Emide dakleargu, iba-onolealile, Pilato gusgu Judíoʼmar-abemaladba dule-wargwen-esgaryagi-mellesiid ega onodaed. <verse number="16" style="v" />Deunni, a-ibagangine, dule-Barrabásʼye nugad esgaryagi mellesiid. We-dule, dule-isgana-nug-nikagwadid. <verse number="17" style="v" />Dulemar-bukidar ambikunonimargu, Pilato amarga sokalid:</para>
  <para style="p">—¿Doa bemarga onobi be an-abemarsunna? ¿An bemarga Barrabás-onoge? ¿Jesús, Cristoʼye-nugad an onoge?</para>
  <para style="p">
    <verse number="18" style="v" />Ar ade, Pilato wisid, Judío-dummagan nobedbali ega Jesús-uksamala.</para>
  <para style="p">
    <verse number="19" style="v" />Pilato igar-naboged-gangi-sigu, e-ome ese gaya barmialid: “We-dule, dule-nuedid, dule-isgudisulidid. Mer egi be yolemogo. Emi an ichakwa-gabdakmai oibosad, an egi gabdaksadgi nue-nunmak an itodiid.”</para>
  <para style="p">
    <verse number="20" style="v" />Ar dule-irwa-Babse-gormalad-e-dummagandi, degi, Judío-girmar-dummagan yamo dulemar-binsaed gasmalad, adi, Pilatoʼse Barrabás-egismalaga, ega onogega, Jesúsʼdi oburgwemalagar.</para>
  <para style="p">
    <verse number="21" style="v" />Pilato gannar dulemarga sogdebalid:</para>
  <para style="p">—¿Doa bur wemar-warbogwad bemarga onobi be an-abemala?</para>
  <para style="p">Emar abin-sogdemalad:</para>
  <para style="p">—Barrabás bur be anmarga onoge.</para>
  <para style="p">
    <verse number="22" style="v" />Geb degi, Pilato dulemarga sogdesunnad:</para>
  <para style="p">—Ar degite, Jesús, Cristoʼye-nugad, ¿igi an imakosunna?</para>
  <para style="p">Bela abin-sogdemalad:</para>
  <para style="p">—¡We-duledi be nakrusgi bioke!</para>
  <para style="p">
    <verse number="23" style="v" />Pilato dulemarga sogdebalid:</para>
  <para style="p">—¿Ar degite, we-dulede ibu ibmar-isgana wede imaksasunna?</para>
  <para style="p">Agi dulemar bur bule oimakdemalad, sogdemalad:</para>
  <para style="p">—¡We-dule nakrusgi bioke!</para>
  <para style="p">
    <verse number="24" style="v" />Pilato dakdegu gwen igar nabolesuli, aka bur bule dulemar oimakbukwa, bormogi dii-susgua, na e-argan dulemar-wagab enukded, sogded:</para>
  <para style="p">—Bemar we-dule-nued-oburgoed, anginsurdo, bemargindo.</para>
  <para style="p">
    <verse number="25" style="v" />Bela-dulemar abin-sogdemalad:</para>
  <para style="p">—We-dule-oburgwilegoed anmargi naguoe, degi, anmar-mimmigangi nagumogoe.</para>
  <para style="p">
    <verse number="26" style="v" />Geb degi, Pilato, Barrabás-onossunnad. Pilato, Jesús-sabsur-bibyosad-sorba, nakrusgi Jesús-biokmalaga, suar-ibmalaga uksasunnad.</para>
  <para style="s1">Suar-ibmala Jesúsʼgi dodosad</para>
  <para style="r">(Marcos 15:16-20; Juan 19:2-3)</para>
  <para style="p">
    <verse number="27" style="v" />Degi, Pilato-e-suaribmala, Pilato-neg-Pretorioʼye-nugadse Jesús-sesmalad. Agi suar-ibmala, degi, e-sordamar bela-danagwenad, Jesús-ebilis ambikunonimalad.</para>
  <para style="p">
    <verse number="28" style="v" />Suar-ibmala Jesús-ibe mor-esusmargu, reymor-ginnid-yoedgiid Jesúsʼga yosmarsunnad. <verse number="29" style="v" />E-nonogi iko-sobaled-gurgin ega sismarbalid, ega masargiid gaapoledyob e-argan-nuedgi ega uksamarbalid. Geb degine, Jesús-asabin yokorgi-sindigar sigisdamalad, yamo egi dodonaigusdamalad, ega sogdedamalad:</para>
  <para style="p">—¡Be Judíoʼmar-E-Rey, suibaksaar be ani gudigusana gadin!</para>
  <para style="p">
    <verse number="30" style="v" />Suar-ibgan Jesúsʼgi wiaksadamarbalid, masargiid e-annik sudamalad, geb agi e-nonogi sarsodamarbalid. <verse number="31" style="v" />Suar-ibgan Jesúsʼgi-dodosmalad-sorba, mor-ginnid ega esusmalad, gannar ega e-mor yosmalad. Geb degi, nakrusgi-biokmalaga Jesús-sesmarsunnad.<figure style="fig" desc="Soldiers mocking Jesus" file="cn01827B.tif" size="col" loc="" copy="" ref="">Suar-ibmala Jesúsʼgi dodonai gusmalad. (Mateo 27:27-29) </figure></para>
  <para style="s1">Jesús nakrusgi bioklesad</para>
  <para style="r">(Marcos 15:21-32; Lucas 23:26-43; Juan 19:17-27)</para>
  <para style="p">
    <verse number="32" style="v" />Roma-dulemar-suar-ibgan Jesús-nakrusgi-biokegala, Jerusalén-neggweburgi nodmargu, dule-wargwen-Cirene-neggweburgined Simónʼye-nugad dakarmalad. A-dule, Jesúsʼga nakrus-seega ise-barmiar imaksamalad.</para>
  <para style="p">
    <verse number="33" style="v" />Gólgotaʼye-neg-nugadse modapmalad. Gólgota sogleged, Dule-Nonogar-Negye.</para>
  <para style="p">
    <verse number="34" style="v" />A-negse modapmargu, suar-ibgan vino ina-gagbidbo-oburaledgi Jesús-ogobdemalad, adi, dog mer bar nunmaked itogegar. Ar Jesúsʼdi wis-itosgua, yapa abin-gobgusad.</para>
  <para style="p">
    <verse number="35" style="v" />Suar-ibgan Jesús-nakrusgi-bioksamargu, Jesús-morgi dodoarmalad, doa suoeddibeye. Wilubdakar Jesús-mor mimismarsunnad. Deyob gusad, adi, Bab-Dummad-gayaburba-barsoged-epenne-sogsadyob guegar, deun sogsagusgu:</para>
  <para style="q1">“An-mormar mimismarsunnad,</para>
  <para style="q2">degi, an-mor-suega, egi wilubdaknanai gusmalad.”</para>
  <para style="qr">Salmo 22:18</para>
  <para style="p">
    <verse number="36" style="v" />Degine, geb Jesúsʼgi-nakulemalaga suar-ibgan sigismalad. <verse number="37" style="v" />E-nakrus-birgi narmaksamalad, sogega, ibiga Jesús burgwenai. Narmakaled weyob sognaid:</para>
  <para style="qc">
    <char style="sc">We-Jesús</char></para>
  <para style="qc">
    <char style="sc">Judíoʼmar-E-Reyd</char></para>
  <para style="p">
    <verse number="38" style="v" />Geb degi, suar-ibgan dulemar-atursamalad-warbo nakrusgi bioksamarbalid. Wargwen, Jesús-argan-nuedsik ogwichisad, baiddi Jesús-argan-sapiledsik ogwichisbalid. <verse number="39" style="v" />Dulemar-Jesús-dikarba-nasdamalad ise-dodoar egi nasdamalad, yamo ega nono-ege-ege-gunadap nasdamalad, <verse number="40" style="v" />ega sogdedamalad:</para>
  <para style="p">—Ar be Bab-Dummadse-goled-neg be earoye sogsad, degi, ibapaagi gannar sobbaloye be sogsad. Emigindi, na be dukin bendakdo. Ar be Bab-Dummad-Machile, nakrusgi-naid be aidedage.</para>
  <para style="p">
    <verse number="41" style="v" />Amba deyob, dule-irwa-Babse-gormalad-e-dummagan, Garda-Narmaked-Dulemar, Fariseoʼmar, degi, Judío-girmar-dummagan, amar bela Jesúsʼgi dododmarmogad, sogdemarmogad:</para>
  <para style="p">
    <verse number="42" style="v" />—We-Jesús, dule-baigandi nabir bendaksad, edi dukin geg na bendaked. Ar Jesús Israel-Dulemar-E-Reyle, nakrusgi-naid aidedadeen, geb agi anmar egi benguosulid. <verse number="43" style="v" />We-dule Bab-Dummadgi-gwen-bengusurye-sogedde, Bab-Dummad nabir e-dakye-sogele, degite, Bab-Dummad e-bendakdado. ¿Ar na sogsasursi, ‘Ani an Bab-Dummad-Machiye?’</para>
  <para style="p">
    <verse number="44" style="v" />Amba deyob atursamalad-Jesúsʼba-nakrusgi-bioklegar-naimalad Jesúsʼgi-dodonanai gusmarmogad.</para>
  <para style="s1">Jesús-burgwisad</para>
  <para style="r">(Marcos 15:33-41; Lucas 23:44-49; Juan 19:28-37; Hebreos 9:1-28)</para>
  <para style="p">
    <verse number="45" style="v" />Dad yorukugusgu, bela we-napa-naidgi negasichid nagunonikid, wachi-irbaase naigusad. <verse number="46" style="v" />Wachi-irbaa-gusgu, Jesús binnasur goted, sogded:</para>
  <para style="q1">—Elí, Elí, ¿lama sabactani?</para>
  <para style="q2">A sogleged: ‘¡An-Bab-Dummadye, an-Bab-Dummadye! ¿Ibiga be an-obacha?’</para>
  <para style="qr">Salmo 22:1</para>
  <para style="p">
    <verse number="47" style="v" />Abar Jesús-nakrus-walik-bukmalad Jesús-degi-soge-itosmargu, sogdemalad:</para>
  <para style="p">—Wede Elíasʼse gornaid.</para>
  <para style="p">
    <verse number="48" style="v" />Degine, dule-wargwen, yoga-abarmakar naded, ibmar-buta-butad-susgua vino-gagbidgi owardikusad, geb suar-dukugi edichagu, wis gobega Jesúsʼga uksad. <verse number="49" style="v" />Ar baigandi sogdemalad:</para>
  <para style="p">—Mer ese achamar, dakmalo bule Elías odenonikodibe.</para>
  <para style="p">
    <verse number="50" style="v" />Geb Jesús gannar binnasur-gotebargu, agi yasuu naded. <verse number="51" style="v" />Deyob-gunaidgine, Jerusalénʼgi, Bab-Dummadse-goled-neggi, Neg-Islidikid-irwa-mor-naid siir naded. Niba-akar urbalidse achirmakde gusad. Degine, napneg giglimakded, akwa-dummagan mamaridbalid. <verse number="52" style="v" />Neg-uanmar argadbalid, bukidar-dule-gwage-swilidikmalad-burgwismalad durgudmalad. <verse number="53" style="v" />Amar neg-uangi-mamaid ainidmalad. Wemala, Jesús-gannar-durgusad-sorba, geb Jerusalén-neggwebur-islidikidse dognonimalad. Dulemar-bukidarse magarosmalad.</para>
  <para style="p">
    <verse number="54" style="v" />Roma-suar-ibed-sordamar-dulatar-sediid (100), degine, e-sordamar, Jesús-edarbebukmalad, negabandur-nagusad-daksamargu, degi, bela ibmargusad-daksamargu, bela nue-dobe-ito nadmalad, sogdemalad:</para>
  <para style="p">—We-dule, nue-Bab-Dummad-Machi-sunnadid.<figure style="fig" desc="Temple veil being torn in two" file="CN01843B.TIF" size="col" loc="" copy="" ref="">Babse-goled-neggi, Neg-Islidik-irwa-mor-naid, niba-akar urbalidse achirmakde gusad. (Mateo 27:51) </figure></para>
  <para style="p">
    <verse number="55" style="v" />Agi bukidar-omegan bannabasaar Jesús-dakbuk-gusmarmogad. Ar a-omegan Galilea-akar Jesúsʼba bipirmakdanimalad, ega ibmar-imakdii gusmalad. <verse number="56" style="v" />A-omegan-abargi María-Magdalena gwichid, degi, María-gwichimogad. A-María, Santiago-e-nanad, degi, José e-nanad. Deginbali, Zebedeo-machimala-e-nan gwichi gusmogad.</para>
  <para style="s1">Jesús-diglesad</para>
  <para style="r">(Marcos 15:42-47; Lucas 23:50-56; Juan 19:38-42)</para>
  <para style="p">
    <verse number="57" style="v" />Neg-sedodgu, mani-ibed-wargwen, Joséʼye-nugad nonikid. We-dulede Arimateaʼginedid, Jesús-e-sapinga gusmogad. <verse number="58" style="v" />We-dule, Pilatoʼse nadegusad, Jesús-mui neg-uanse-dignaega egisdapid. Geb degi, Pilato, Joséʼga-Jesús-mui-ukmalaga igar uksad.</para>
  <para style="p">
    <verse number="59" style="v" />José, Jesús-mui-nakrusgi-naid-odesgu, atued-binidgi nue-obipirmaksad. <verse number="60" style="v" />Geb degi, José na e-neg-uan-binidgi Jesús-mesisad. A-neg-uande akwa-imbaba nuesaale akwiargalad. Geb José neg-uan-doged-eduega egi akwa-dummad obaparmaksad. Geb agi nadsunnad. <verse number="61" style="v" />José, Jesús-mui-dignaigu, María-Magdalena, baid Maríaʼye-nugbalid, neg-uan-asabin bukwa gusmarmogad.</para>
  <para style="s1">Suar-ibgan neg-uan-edarbismalad</para>
  <para style="p">
    <verse number="62" style="v" />Banedgine, Judíoʼmar-obunnoged-ibagine, dule-irwa-Bab-Dummadse-gormalad-e-dummagan, degi, Fariseoʼmar Pilatoʼse nonimalad, <verse number="63" style="v" />ega sogdemalad:</para>
  <para style="p">—Dummad, anmar insado, we-dule-yardakegwad amba dula gudigu, sogsagusad: ‘Ibapaagwad-sorba gannar an durguoye.’ <verse number="64" style="v" />Degisoggu, neg-uangi mer dule yogasaar-dogega ibapaa-wilub be igar mese. Ar abakalegi, e-sapingan mutik Jesús-mui atursanonimalale, geb dulemarga sokarmalale: ‘Burgwar-mamaimalad-abargi Jesús durgusye.’ Ar degiir, bur bule idualedba dulemar-yardakoed.</para>
  <para style="p">
    <verse number="65" style="v" />Geb degi, Pilato amarga sogded:</para>
  <para style="p">—Nabir. Ar degiile, wegi-suar-ibmala-bukwad be neg-uanse sedmar. Na be-itogedba be imakmarsun.</para>
  <para style="p">
    <verse number="66" style="v" />Geb degi, amar neg-uanse nadmarsunnad. Dulemar mer neg-uan egamalaga, akwa-yawagakgi-siidgi Roma-saila-wilub nasiksamalad. Degine, neg-uan edarbemalaga, suar-ibmala ogwichismarbalid.<figure style="fig" desc="Soldiers guarding tomb, priests watching" file="cn01848B.tif" size="col" loc="" copy="" ref="">Suar-ibmala, Jesús-neg-uan edarbemalad. (Mateo 27:66) </figure></para>
  <chapter number="28" style="c" />
  <para style="ms1">8. JESÚS GANNAR DURGUSAD</para>
  <para style="mr">(28:1-20)</para>
  <para style="r">(Marcos 16:1-8; Lucas 24:1-12; Juan 20:1-10)</para>
  <para style="p">
    <verse number="1" style="v" />Obunnoged-iba-nasgu, itoged-iba-geb-naguded-oiboargu, María-Magdalena, degi, María-baid, neg-uan-dakega nonimalad.</para>
  <para style="p">
    <verse number="2" style="v" />Degi, negabandur-dummad nagunonikid, ar ade, Bab-Dummad-e-baliwitur-nibneggi-danikid, napnegse nonikid. A-baliwitur, akwa-dummad neg-uan-yawagak-idu-siid onirnonikid, geb a-akwa-birgi sigisad. <verse number="3" style="v" />Baliwitur-e-dakleged mar-gaedyob dakleged, degine, e-mor ise-sibudik, dakuu daklebalid. <verse number="4" style="v" />A-dobedbali, suar-ibmala wawanmakdemalad, burgwisayob nadmalad.</para>
  <para style="p">
    <verse number="5" style="v" />Ar baliwiturdi omeganga sogded:</para>
  <para style="p">—Mer be dobgumar. Ar bemar Jesús-nakrusgi-bioklesgusad-amidanimalad an wisid. <verse number="6" style="v" />Jesús wegi bar maisulid. Ar igi bemarga sogsagusa, deyob gusad. Jesús gannar durgusad. Be dakdamar, Dummad-Jesús-mai-gusad-e-gannar be dakmar. <verse number="7" style="v" />Be gwae namar, e-sapinganga be sognamar: ‘Emi, Jesús burgwar-mamaid-abargi gannar durgusye. Bemar-idu Galilea-yarse nadmarye, agi be dakmaloye.’ Bato be wismarsoggu, be sognamarsun.</para>
  <para style="p">
    <verse number="8" style="v" />Degi, omegan neg-uangi-nodgu, Jesús-sapinganga Jesús-durgusye-sognamalaga, dobed-abargi, degi, nue-weligwar-itogedgi, abarmakdemalad. <verse number="9" style="v" />Degine, omegan gayaburba-nued sognadmargu, egi Jesús noalid, ega sogded: “¡Na, degite!” Degi, omegan ese walikgunonimargu, e-mali angaagwar gasmalad, degi, Jesús-nug odummodmarsunnad. <verse number="10" style="v" />Geb degi, Jesús amarga sogded:</para>
  <para style="p">—Mer be dobgumar, be namar. An-gwenadmarga gayaburba-nued be sognamar, adi, Galilea-yarse namalagar, agi an-dakmalagar.</para>
  <para style="s1">Suar-ibmala, ibmar-daksad-sogsamalad</para>
  <para style="p">
    <verse number="11" style="v" />Ar omegan nadapmargu, suar-ibmala-abar, bela neg-uangi-ibmar-gusad dule-irwa-Babse-gormalad-e-dummaganga-sogega neggweburse nadmarmogad. <verse number="12" style="v" />Dule-irwa-Babse-gormalad-e-dummagan, Judío-girmar-dummaganse gochamargu, igar itosmalad. Degi, Judío-dummagan, suar-ibmalaga mani-ichesur uksamalad. <verse number="13" style="v" />Amarga sogsamalad:</para>
  <para style="p">—Bemar sogo: ‘Anmar gabmamaigu, Jesús-sapingan mutikidba nonimarye, Jesús-mui atursasmarye.’ <verse number="14" style="v" />Ar Roma-dummad-negdakmaid degi-itoalile, anmar-ebo sunmakoed, mer be-oakalomalagar.</para>
  <para style="p">
    <verse number="15" style="v" />Suar-ibmala mani-susmargu, ar igi Judío-dummagan ega sogsamala, deyob imaksamalad. Ar deyob, Judíoʼmar-abargi we-gaya amba emi-ibase soglediid: “Suar-ibmala-gabmamaigu, Jesús-e-sapingan Jesús-mui atursasmarye.”</para>
  <para style="s1">Jesús e-igargi-sunmakega igar-uksad</para>
  <para style="r">(Marcos 16:14-18; Lucas 24:36-49; Juan 20:19-23)</para>
  <para style="p">
    <verse number="16" style="v" />Jesús-e-sapingan-ambe-gakagwensak-guedi (11), Galileaʼse nadmalad. Bia Jesús ega sogsagusa, a-yar-mulluse be naoye, ase nadmarsunnad. <verse number="17" style="v" />E-sapingan Jesús-dakarmargu, e-abin sindigar sigidmalad, e-nug odummodmalad. Amba gwenna-gwenna e-sapingan egi bengusmalad. <verse number="18" style="v" />Jesús e-sapingan-walikgunonigu, amarga sogded:</para>
  <para style="p">—We-napneggi-negdakega, degine, nibneggi-negdakega, Bab-Dummad bela gangued anga uksad. <verse number="19" style="v" />Degisoggu, be namar, bela-dulemar-yar-baid-baidgi-bukwamalad an-sapinganga gued be imaknamar. Amar Bab-Dummad-nuggi, Bab-Dummad-Machi-nuggi, degi, Bab-Dummad-Burba-Isligwaled-nuggi, Bab-diigi-ogleged-igargi-oglegega, be imaknamar. <verse number="20" style="v" />An bemar-odurdaksadba bela eba nue-nanamaloye be amar-odurdako. Napira an bemarga soged, an emi bemarba we-napneg-berguedse, bane-bane an gudiguoed. Be itogua.</para>
</usx>